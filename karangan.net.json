[{"h": ["Mengurangkan penggunaan bahan kimia", "Menguatkuasakan undang-undang alam sekitar", "Proses Kitar Semula", "Kempen alam sekitar", "Bekerjasama menjaga kebersihan alam sekitar"], "p": ["Alam sekitar merupakan sesuatu yang penting dalam kehidupan manusia, tidak mengira bangsa, agama dan negara. Manakala, kemajuan dalam sektor perindustrian telah dikecapi hari ini sedikit tercalar impak daripada sikap manusia yang tidak bertanggungjawab ini. Alam sekitar turut menjadi mangsa kerakusan manusia yang membakar hutan, menggondolkan lereng bukit dan membuang sampah ke dalam sungai. Alam sekitar yang baik adalah salah satu nikmat Allah kepada kita. Alam sekitar seharusnya dijaga kerana alam sekitar bukan hanya digunakan pada masa sekarang tetapi akan digunakan sehingga beratus-ratus tahun lagi. Oleh itu, beberapa langkah menjaga alam sekitar perlulah diambil untuk mengembalikan kesegaran alam sekitar.", "Salah satu langkah yang perlu diambil untuk menangani masalah kebersihan alam sekitar ialah mengurangkan penggunaan bahan kimia kerana bahan kimia akan mendatangkan pencemaran. Hal ini jelas akan mendatangkan impak dalam jangka masa yang panjang kepada alam sekitar. Perkara yang dimaksudkan ialah penggunaan racun serangga dan penghawa dingin merupakan salah satu kesan yang paling ketara dan serius. Akibatnya, penipisan lapisan ozon dan air bawah tanah oleh kluoroflurokarbon (CFC) amat bahaya kepada masyarakat di Malaysia. Oleh itu, penggunaan bahan ini perlu dikawalkan oleh kerajaan dan pihak swasta supaya dapat menjaga alam sekitar yang dicipta oleh Tuhan.", "Selain itu, kerajaan perlu menguatkuasakan undang-undang alam sekitar yang menyeluruh. Hal ini demikian, boleh membantu menjaga alam sekitar kita dengan lebih efektif. Jika kita lihat pada hari ini, berapakah kilang-kilang yang telah dibina oleh kerajaan mematuhi piawaian kebersihan yang telah ditetapkan? Di sini saya memberi contoh, pelepasan asap kilang dan pembuang sisa toksik ke dalam sungai mahupun laut secara terbuka. Implikasi daripada tindakan ini, undang-undang harus diketatkan lagi oleh pihak berkuasa supaya dapat mengurangkan pencemaran alam sekitar.", "Dalam pada itu, kitar semula yang diperkenalkan oleh kerajaan perlu diambil perhatian kerana mampu menjaga alam sekitar. Pendidikan alam sekitar secara formal pada peringkat rendah dalam pelajaran boleh memupuk amalan kitar semula sejak kecil. Bahan-bahan buangan boleh diproses semula untuk digunakan sekali lagi dan kita boleh mengklasifikasikan bahan-bahan yang tidak diperlukan di dalam tong-tong kitar semula yang telah disediakan. Sebagai contoh, bahan buangan boleh diproseskan menjadi baja nutrien bagi menghindarkan pembaziran dan surat khabar boleh dijadikan sebagai tisu. Melalui cara ini, sumber manusia dan negara dapat menjimatkan kos mereka mahupun kebersihan alam sekitar.", "Selain itu, langkah untuk menjaga alam sekitar ialah melalui kempen alam sekitar. Antara kempen-kempen yang boleh dilakukan ialah kempen cintailah sungai kita, kempen kitar semula, sahabat alam dan sebagainya.Dalam kempenkempen ini masyarakat akan didedahkan tentang pentingnya menjaga alam sekitar dan cara-cara menjaga alam sekitar seperti menguruskan sisa pembuangan supaya kurang memberi pencemaran kepada alam sekitar. Kempen kitar semula pula dapat menggalakkan pengguna supaya mengitar semula bahan-bahan yang boleh dikitar semula. Dengan itu, masyarakat akan dapat berjimat-cermat dan dapat megurangkan pencemaran alam sekitar. Dalam kempen alam sekitar ini juga, aktiviti-aktiviti seperti penanaman pokok-pokok bunga dan membersihkan kawasan-kawasan yang kotor boleh dijalankan. Penanaman pokok bunga bukan sahaja dapat mencantikkan alam sekitar tetapi dapat mengembalikan semula kehijauan sesuatu tempat serta dapat membuktikan betapa pentingnya hidupan hijau di bumi ini.", "Kesimpulannya, kita harus bekerjasama dan memainkan peranan ini untuk mengekalkan kebersihan alam sekitar. Pihak kerajaan dan badan-badan bukan kerajaan yang berkaitan juga perlu memainkan peranan penting untuk memulihkan dan memelihara alam sekitar. Kita tidak sepatutnya meletakkan masalah ini diatas bahu kerajaan dengan semata-matanya. Kerjasama yang erat antara rakyat Malaysia dengan kerajaan tentunya akan lebih bermakna dan hasilnya kelak akan memuaskan hati semua orang. Sinomin dengan slogan negara \u201cNegara Bersih, Rakyat Sihat \u201c."]}, {"h": ["Permintaan minyak yang tinggi dari China dan India", "Keadaan politik yang tidak stabil ", "Penurunan kadar nilai mata wang Amerika Syarikat", "Kekurangan pengeluaranminyak", "Penutup karangan punca kenaikan harga minyak"], "p": ["Dunia kini sedang mengalami krisis kenaikan minyak yang begitu kronik. Kenaikan ini telah menyebabkan banyak negara mengalami masalah hutang yang begitu teruk sehingga mampu memusnahkan ekonomi yang sudah dipupuk sekian lama itu. Rakyat juga mula menerima tempias krisis ini yang menyaksikan banyak syarikat mula membuang pekerja mereka kerana ekonomi dunia mengalami kegawatan yang ketara. Persoalannya, apakah punca-punca yang menyebabkan berlakunya krisis kenaikan harga minyak ini?", "Kemelut harga minyak ini banyak dipengaruhi oleh permintaan minyak yang begitu tinggi dari negara China dan India. Kedua-dua negara ini sedang mengalami pertumbuhan ekonomi yang rancak lalu memerlukan jumlah minyak yang banyak untuk memenuhi keperluan industri mereka yang sedang berkembang pesat itu. Permintaan yang terlalu banyak ini telah menyebabkan harga minyak melambung kerana situasi ini mewujudkan tekanan terhadap keperluan minyak begitu jelas. Pada masa yang sama, keperluan permintaan minyak dunia begitu tinggi berbanding dengan tahap pengeluaran minyak yang sedia ada lalu menyebabkan harga melambung tinggi. Ringkasnya, harga minyak meningkat kerana China dan India telah mewujudkan satu pasaran baru buat pengusaha minyak dunia.", "Selain itu, keadaan politik yang tidak stabil di rantau Asia Barat telah menjadikan harga minyak melambung tinggi. Peperangan bersama-sama tunjuk perasaan, rampasan kuasa dan ketidakstabilan politik di Iraq, Iran, Syria, Kuwait dan sebagainya menyebabkan banyak negara pembeli minyak berasa risau lalu membuat pembelian awal yang lebih banyak daripada pembelian biasa. Keadaan yang tidak stabil ini menyebabkan negara-negara pengeluar minyak yang lain mengambil kesempatan untuk meninggikan harga minyak untuk mengaut keuntungan segera daripada ketidakstabilan politik yang melanda rantau itu. Maka, keadaan politik yang tidak stabil di Asia Barat telah menyebabkan harga minyak melambung tinggi dengan begitu mudah.", "Penurunan kadar nilai mata wang Amerika Syarikat juga dikaitkan dengan peningkatan harga minyak ini. Sudah menjadi kebiasaan pembelian minyak dikaitkan dengan penggunaan mata wang Amerika Syarikat lalu sebarang penurunan mata wang negara ini pasti akan menjejaskan nisbah keuntungan yang bakal diterima oleh negara pengeluar minyak itu. Situasi ini membawa kepada negara pengeluar minyak tidak berminat untuk mengeluarkan minyak lebih banyak kerana pembelian minyak menggunakan mata wang Amerika Syarikat ketika ini tidak membawa kadar keuntungan yang banyak kepada mereka.", "Tambahan pula, keperluan minyak negara-negara yang mengeluarkan minyak itu sendiri begitu tinggi. Situasi ini menyebabkan jumlah minyak yang dikeluarkan oleh mereka itu tidak banyak yang boleh dieksport untuk keperluan negara lain kerana sudah pasti mereka akan cuba memenuhi keperluan minyak negara mereka terlebih dahulu. Kekurangan jumlah penawaran minyak di pasaran antarabangsa menyebabkan harga minyak melambung kerana negara-negara lain turut memerlukan minyak dalam kuantiti yang banyak.", "Konklusinya, harga minyak melambung disebabkaan oleh semua faktor yang dinyatakan tadi. Kerjasama yang lebih erat antara negara pengeluar dengan negara yang memerlukannya perlu dicapai kerana kegagalan membuat persetujuan bersama bakal menyaksikan harga bahan mentah utama dunia ini akan terus meningkat ke tahap yang begitu tinggi. Semua pihak perlulah memahami impak yang dibawa oleh kenaikan harga minyak ini terhadap pembangunaan dunia secara keseluruhannya."]}, {"h": ["Merehatkan minda dan fizikal ", "Menambahkan ilmu pengetahuan dan pengalaman", "Merapatkan hubungan silaturrahim sesama manusia", "Menyemarakkan sikap cinta akan tanah air ", "Belajar dari kemodenan negara lain", "Mengisi masa lapang", "Penutup Karangan Kebaikan Melancong"], "p": ["Melancong sama ada di dalam mahupun di luar negara semestinya menjadi idaman setiap insan. Aktiviti ini biasanya dilakukan ketika cuti persekolahan yang panjang atau ketika hujung minggu sama ada secara bersendirian atau bersama-sama dengan keluarga yang tercinta. Banyak tempat yang menarik di negara kita boleh dikunjungi oleh pelancong-pelancong asing dan tempatan seperti di Cameron Highland, Genting Highland, bandar raya Melaka, dan Pulau Pinang. Persoalan timbul apabila terdapat sebilangan anggota masyarakat yang menganggap melancong merupakan pembaziran wang. Apakah faedah melancong terhadap masyarakat terutamanya remaja di negara kita?", "Pertama-tama sekali, melancong merupakan aktiviti santai yang tidak menyebabkan stres. Maka, secara tidak langsung melancong dapat merehatkan minda dan fizikal seseorang daripada segala permasalahan yang berlaku sama ada di rumah mahupun di tempat kerja. Melawat tempat-tempat yang dapat memberikan ketenangan seperti di tepi-tepi pantai, di sekitar tasik ataupun di pulau-pulau biasanya menjadi pilihan utama mereka yang sedang kestresan.", "Melalui antiviti perlancongan, kita dapat menambahkan lagi ilmu pengetahuan dan pengalaman kita yang sedia ada. Ada sesetengah ilmu sukar untuk diperoleh di tempat kita tinggal. Contohnya, ilmu membuat sejenis kuih tradisional sesuatu tempat. Jikalau kita bernasib baik, kita akan dapat mempelajarinya di kawasan berdekatan dengan rumah kita sendiri. Namun, ilmu itu akan menjadi lebih berharga sekiranya kita sendiri ke sana untuk mempelajarinya. Pengalaman yang ditimba sepanjang melancong akan menjadi tidak ternilai. Bukankah, pengalaman itu tidak dapat diganti dengan wang ringgit?", "Di samping itu, melancong dapat merapatkan hubungan silaturrahim sesama manusia. Tidak kisahlah kita melancong dengan kawan mahupun keluarga, yang pasti hubungan yang terjalin antara kita akan menjadi lebih rapat dan mesra lagi. Sebelum ini, kita terlalu sibuk menguruskan hal-hal keduniaan sehinggakan kita tidak mempunyai masa untuk diluangkan bersama-sama dengan mereka. Maka, inilah waktu yang terbaik. Ketika melancong juga, hubungan yang keruh bolah dijernihkan. Apa yang penting sikap kerjasama dan sifat saling megasihi antara satu dengan yang lain dapat dipupuk. Dan ini dapat melahirkan insan yang berguna di masa akan datang.", "Selain itu, sikap cinta akan tanah air akan dapat disemarakkan lagi. Sikap ini penting dan perlu ada di dalam diri setiap warganegara. Sikap cinta ini akan membuatkan kita rasa ingin memelihara dan mempertahankan tanah air daripada dijajah atau dimusnahkan oleh musuh. Perasaan cinta ini akan terpupuk apabila kita melihat segala khazanah alam yang tersembunyi yang selama ini kita tidak mengetahui tentang kewujudannya. Ketika di luar negara sekalipun, kita akan sentiasa membanding-bandingkan negara itu dengan tanah air kita sendiri. Bukankah pepatah Melayu ada mengatakan \u2018hujan emas di negeri orang, hujan batu di negeri sendiri, lebih baik di negeri sendiri\u2019. Ini sudah cukup membuktikan yang tempat tumpahnya darah kita lebih berharga aripada negara-negara yang maju di luar sana.", "Seterusnya, sekiranya kita melancong ke luar negara, kita pasti akan pilih untuk pergi ke negara-negara yang lebih maju daripada kita. Itu merupakan lumrah manusia untuk melihat sesuatu yang lebih canggih daripada yang sedia ada. Di negara-negara maju, kita dapat melihat pelbagai teknologi yang masih belum wujud di dalam negara sudah ada di sana. Katakan apabila kita pulang senula ke Malaysia setelah selesai melancong, semestinya kita akan menceritakan tentang kemodenan negara tersebut. Kita juga boleh cuba untuk mengaplikasikan teknologi-teknologi yang terdapat di negara tersebut. Kita juga secara tidak langsung akan berazam untuk menjadikan Malaysia lebih maju daripada negara tersebut. Secara tidak langsung akan menjadikan seseorang pelajar untuk belajar dengan lebi bersungguh-sungguh.", "Akhir sekali, melancong merupakan antara aktiviti yang paling sesuai untuk mengisi masa lapang. Menjadi fitrah syaitan untuk menggoda manusia agar bermalas-malasan ketika adanya waktu senggang. Apabila melancong, sifat ini akan secara semula jadinya terhakis daripada dalam diri. Hal ini kerana kita terlalu bersemangat untuk meneroka detinasi perlancongan kita itu. Tambahan pula, melancong lebih menyihatkan badan daripada menghabiskan sisa-sisa hari dengan tidur, makan, bermain permainan komputer, melepak dan perkara-perkara yang sewaktu dengannya. Sekurang-kurangnya, ketika melancong kita da juga menggerak-gerakkan sendi badan.", "Konklusinya, melancong itu memberikan banyak faedah tidak kira di mana kita melancong. Pastinya, di setiap tempat yang dilawati itu mempunyai kelebihan masing-masing. Jadi tanggapan yang menganggap bahawa melancong adalah pembaziran semata-mata adalah tidak benar kerana banyak faedah yang kita peoleh sama ada kita sedar mehupun tidak. Jadi, selepas ini marilah kita melancong. Tetapi sebelum ke luar negara adalah lebih afdal sekiranya kita menlawati tempat-tempat perlancongan menarik didalam negara dahulu. Akhir kata, majulah perlancongan untuk negara! Malaysia boleh!"]}, {"h": ["Peranan remaja dalam mendalami ilmu agama", "Peranan remaja dalam taat kepada ibu bapa", "Peranan remaja dalam menghormati guru-guru", "Menjalinkan hubungan yang baik dengan rakan-rakan", "Peranan remaja berusaha bersungguh-sungguh", "Kesimpulan Karangan Peranan Remaja"], "p": ["Melalui usaha yang gigih dan tabah tanpa mengenal jemu dalam bidang yang diceburi serta memiliki sahsiah yang terpuji , remaja akan menjadi warga yang berguna kepada keluarga, masyarakat dan nusa. Hal ini demikian kerana menurut Menteri Belia dan Sukan, Dato\u2019 Ahmad Shabery Cheek, belakangan ini, remaja begitu terdedah kepada pelbagai bentuk cabaran sama ada dari segi pengaruh media massa, pengaruh atau desakan daripada rakan sebaya serta ibu bapa dan masyarakat ataupun konflik pergolakan antarabangsa yang semakin hari semakin mendapat liputan meluas di dada-dada akhbar seluruh negara. Pergolakan antarabangsa yang berlaku sedikit sebanyak mempengaruhi akidah remaja kita. Remaja yang rata-ratanya mempunyai semangat inkuiri atau ingin tahu yang tinggi berserta perlakuan untuk mencuba sedaya upaya sehingga berjaya bak kata pepatah alang-alang menyeluk pekasam biar sampai ke pangkal lengan, perlu dipandu dan ditarbiah ke jalan yang benar baik melalui diri sendiri, ibu bapa, guru-guru, masyarakat mahupun kerajaan memandangkan remajalah yang bakal memegang tampuk pemerintahan negara ini lantas mencorakkannya menjadi sebuah negara yang unggul dan terbilang.", "Negara memerlukan remaja yang mempunyai nilai mandiri dan jati diri yang utuh di samping berdaya saing serta berfikiran kreatif dan inovatif. Namun demikian, amatlah malang kepada negara kita jika remaja yang diharap-harapkan akan sentiasa mendukung panji \u2018Pemuda Harapan Bangsa, Pemudi Tiang Negara\u2019 kini dikaitkan dengan isu kenakalan. Perbuatan yang melanggar norma, aturan atau hukum dalam masyarakat yang dilakukan pada usia remaja ini dikatakan membawa petanda yang tidak baik kepada generasi akan datang bak kata pepatah, air perabung mengalir ke cucur atap. Isu ini begitu hampir dengan saya memandangkan saya juga seorang insan yang bergelar remaja justeru saya mempunyai peranan dalam membentuk sahsiah diri yang terpuji agar memiliki ciri-ciri remaja cemerlang dambaan negara.", "Sebagai seorang remaja, dalam membentuk sahsiah diri yang terpuji, saya akan mendalami ilmu agama dan mencintai Allah. Ilmu agama merupakan ilmu yang mendekatkan diri seseorang kepada Maha Pencipta iaitu Allah swt. Tiada ilmu yang lebih mulia melainkan ilmu agama di dunia ini iaitu ilmu dan pengetahuan Islam yang syumul. Perkara ini boleh dibuktikan melalui pernyataan rasa yang disuarakan oleh ilmuan sains yang terkenal iaitu Albert Einstein (walaupun beliau tidak beragama Islam) yang menyatakan bahawa agama tanpa ilmu adalah buta , ilmu tanpa agama adalah lumpuh. Jelas dapat dilihat bahawa ilmu dan agama mempunyai hubung kait yang sangat akrab. Seseorang yang mendalami ilmu tetapi tidak berlandaskan atau berpaksikan agama tidak akan merasai nikmat yang telah dikurniakan oleh Allah swt. Saya akan mendalami ilmu agama dengan membaca dan memahami Al-Quran, mengkaji hadis-hadis dan menyelami sirah nabi serta para sahabat. Akhlak Rasulullah yang terpuji dan sempurna yang terkandung dalam Al-Quran dan hadis itu pastinya akan menjadi sumber primer saya bagi membina pemahaman yang kukuh tentang kemuliaan dan kehebatan memiliki sahsiah yang terpuji.", "Pembelajaran melalui pembacaan dan penelaahan yang mendalam sebegini mampu memberi input yang berguna seperti memahami nilai yang perlu dipraktikkan dalam kehidupan sehari-hari . Nilai-nilai seperti ketakwaan, kesabaran, kegigihan, keikhlasan dan bertanggungjawab semuanya memandu diri saya membina peribadi mulia . Pengajaran daripada Al-Quran dan hadis mampu merobah mana-mana perlakuan saya yang sebelum ini yang dianggap bejat atau kurang memuaskan kepada perlakuan yang positif atau terpuji. Jikalau saya tidak memahami kandungan Al-Quran ataupun hadis, saya akan berjumpa dengan ustaz atau ustazah yang mempunyai pengetahuan yang luas berkaitan dengan agama yang suci ini. Saya akan meluangkan masa untuk pergi ke perpustakaan bagi mendalami ilmu agama kerana di perpustakaan, suasananya yang hening mampu menenangkan fikiran dan mendamaikan jiwa.", "Dengan mendalami ilmu agama, saya yakin saya mampu membentuk sahsiah diri yang terpuji kerana saya akan memperlihatkan kesopanan berbudi bahasa, kemanisan berkata-kata dan kemampuan memberikan buah fikiran dengan penuh tertib serta matang berlandaskan akhlak Nabi Muhammad saw. Jelasnya, saya akan terhalang daripada menjadi penyumbang petanda yang tidak baik kepada generasi akan datang. Selain itu, satu lagi modus operandi yang sepatutnya saya lakukan adalah dengan menumpahkan ketaatan sepenuhnya kepada ibu bapa saya. Ibu bapa merupakan dua insan yang paling dekat dengan diri saya kerana sesudah saya dilahirkan di muka bumi ini, saya ditatang bagai minyak yang penuh oleh mereka.", "Begitu besar pengorbanan ibu bapa terhadap saya bermula dengan ibu yang mengandungkan saya dengan jerih payahnya selama sembilan bulan sepuluh hari ditambah pula dengan jasa bapa yang bertungkus lumus mencari nafkah bagi menyara keluarga. Walaupun cuma untuk sesuap nasi tetapi itulah titik peluh ikhlas yang dilakukan oleh bapa kepada saya. Saya tidak ingin hidup menjadi seperti Si Tanggang atau Si Malim Kundang yang merupakan anak derhaka terhadap ibunya. Saya akan taat kepada ibu bapa dengan cara mendengar dan menerima nasihat yang diberikan mereka dengan tangan yang terbuka dan hati yang lapang. Jika saya tidak bersetuju sekalipun, saya tidak akan memberontak dan meninggikan suara ketika memberikan pendapat malah saya akan berbincang dengan cara yang paling baik atau bertatasusila bagi menyelesaikan segala permasalahan yang berlaku sesuai dengan peribahasa buang yang keruh ambil yang jernih. Allah telah memberikan kedudukan tinggi kepada ibu bapa dan menyuruh setiap anak berbuat baik kepada mereka.", "Perkara ini jelas diterangkan melalui firman Allah dalam Surah Al-Israk ayat 23 yang menyuruh kita berbakti kepada ibu bapa. Menteri Pembangunan Wanita, Keluarga dan Masyarakat, Datuk Seri Shahrizat Abdul Jalil dalam satu wawancara menyatakan bahawa remaja boleh membina peribadi mulia dengan mentaati ibu bapa melalui perbuatan yang baik, melaksanakan hak-hak mereka dan menjauhkan diri daripada perilaku yang boleh menyakiti hati dan kehidupan mereka. Taat kepada ibu bapa adalah amalan wajib ditunaikan setiap anak. Ketaatan adalah cara paling baik mendekatkan diri kepada Allah kerana taat kepada ibu bapa bererti mentaati perintah-Nya juga. Berbakti kepada ibu bapa membawa berkat. Terdapat hadis Rasulullah saw. yang bermaksud : \u201cSesiapa yang ingin dipanjangkan umurnya dan ditambah rezekinya, maka hendaklah dia berbakti kepada ibu bapanya dan menyambung tali silaturahim.\u201d Jelaslah bahawa mentaati ibu bapa mampu menjadikan saya individu yang mempunyai sahsiah diri yang terpuji dan terhalang daripada melakukan perkara-perkara yang merosakkan moral.", "Di samping itu, prakarsa ataupun peranan lain yang dapat saya laksanakan adalah dengan menghormati guru-guru. Sepanjang pembelajaran saya hatta sekalipun saya tidak lagi bergelar pelajar, saya akan menghormati guru-guru saya sebagai tanda terima kasih kepada mereka kerana mereka telah bersungguh-sungguh mengajar sehingga saya mampu berdiri dan berpijak di bumi yang nyata menjadi insan yang sebaiknya dan berguna. Guru telah banyak berkorban demi memartabatkan ilmu dan banyak berjasa bermula daripada mereka mengajar kita membaca, menulis dan mengira. Mereka tidak pernah mentertawakan kesalahan yang saya lakukan malah membetulkan setiap satu daripadanya lantas menepati mutiara kata cendekiawan Wellington iaitu, \u2018Usah merendahkan diri seseorang kerana tabiat buruknya tetapi bimbinglah ia ke jalan yang lebih baik\u201d. Saya akan menerima dan menjadikan nasihat, bimbingan dan tunjuk ajar daripada guru sebagai insentif dan motivasi untuk saya berjaya menjadi insan berguna yang mampu mendaki menara gading .", "Bukan sahaja guru ialah ibu, bapa, pengajar, pendidik, pengasuh, penasihat dan pembimbing malahan guru adalah segalanya bagi seorang pelajar. Segala kesusahan yang ditempuhinya dalam mendidik anak-anak muridnya sepatutnya dikenang dan dihargai kerana tanpa jerih payah seorang guru itu, pelajarnya akan menjadi manusia yang tidak berguna di dunia dan akhirat. Dengan ilmulah manusia diangkat menjadi makhluk termulia di sisi Allah swt. sehingga dijadikan sebagai khalifah-Nya di muka bumi. Semua ini tidak akan tercapai kecuali dengan kita menjaga peradaban dan rasa hormat yang ikhlas terhadap penyampai ilmu tersebut iaitu guru, pewaris para nabi. Justeru dengan menghormati guru, saya mencetuskan rasa insaf dalam diri dan bertatih membentuk sahsiah diri yang terpuji.", "Dalam pada itu, saya akan menjalinkan hubungan yang baik dengan rakan-rakan dan taulan. Secara perbandingannya, seorang remaja akan meluangkan masa yang lebih bersama rakan-rakannya berbanding dengan ibu bapa atau saudaranya. Hal ini demikian kerana selain keluarga tercinta yang dekat di hati, rakan merupakan tempat mengadu, mencurah perasaan dan berkongsi masalah. Sehubungan itu, saya akan menjaga atau memelihara hubungan yang baik dengan rakan tidak kira sama ada rakan saya berlainan agama, kaum mahupun warna kulit. Seseorang yang mempunyai sahsiah diri yang terpuji harus seimbang dari segi jasmani, emosi, rohani dan intelek. Saya juga sedaya upaya tidak akan menimbulkan isu sensitif terutama isu agama. Saya akan mengambil iktibar daripada peristiwa 13 Mei 1969 yang telah mengorbankan banyak nyawa yang berpunca daripada rusuhan kaum. Saya akan memberikan pertolongan kepada rakan yang memerlukan bantuan kerana dia merupakan rakan yang baik dan telah membantu ketika saya dalam kesusahan.", "Dalam kehidupan yang singkat ini, saya perlu berbaik-baik dengan semua orang dan bekerjasama dalam semua bidang kerana yang berat sama dipikul, yang ringan sama dijinjing. Kita digalakkan mencari teman yang baik dan meramaikannya seperti kata pepatah \u2018berkawan biar seribu tetapi musuh jangan sesekali dicari.\u2019 Saya akan menjadi seseorang yang dapat memberi manfaat segi dorongan, nasihat, ilmu dan sebagainya kepada orang lain. Rakan-rakan juga tidak akan berasa kekok apabila berkawan dengan saya sekiranya saya tidak bersikap bagai buntal kembung. Apabila saya menjalinkan hubungan baik dengan rakan-rakan, masalah kebejatan moral tidak akan ada dalam kamus rutin hidup saya sejajar dengan visi saya untuk menjadi remaja yang mempunyai sahsiah terpuji.", "Peranan saya yang terakhir adalah dengan berusaha bersungguh-sungguh untuk mengelakkan diri daripada melakukan perkara-perkara yang tidak berfaedah dan tidak bermoral . Seorang yang ingin mempunyai sahsiah diri yang terpuji tidak bisa melakukan perkara yang negatif yang mampu keruntuhan akhlak lantas menjatuhkan imej diri sendiri, keluarga, bangsa dan negara. Saya tidak akan mudah terpedaya oleh hasutan syaitan yang membisikkan \u2018kata-kata bermadu\u2019 kepada anak Adam agar melakukan dosa. Saya sentiasa awas bahawa syaitan telah berjanji akan menyesatkan umat manusia dek sebab Allah swt. telah mencampakkannya keluar dari syurga kerana tidak mahu sujud kepada Nabi Adam. Kesombongan merajai hati syaitan dengan alasan dia diciptakan daripada api manakala Adam daripada tanah. Kedegilan syaitan kian hari kian diwarisi manusia hingga pelbagai kebejatan moral dan perlakuan hedonisme mewarnai kehidupan menjadikan nilai-nilai nurni jelas nyata dikesampingkan. Saya tidak mahu terjebak dalam kancah yang serba \u2018menyesakkan nafas\u2019 dan boleh memusnahkan visi dan misi saya sebagai seorang Muslim yang cemerlang dan memiiki sahsiah yang terpuji.", "Menteri Belia dan Sukan, Dato\u2019 Ahmad Shabery Chee pernah menyuarakan pendapat bahawa , \u201cPara belia harus diasuh dan dididik agar memainkan peranan penting dalam mempamerkan akhlak yang baik sesuai dengan imej di mana-mana sahaja pada bila-bila masa\u201d. Akhlak yang baik termasuklah menghindarkan diri daripada pergaulan bebas, mengamalkan gaya hidup sihat, menjaga batas-batas aurat dan menjaga hubungan baik sesama individu di sekeliling kita. \u2018First impression\u2019 orang lain terhadap kita amat penting kerana dari situlah orang lain akan dapat menilai diri kita yang sebenar\u201d.", "Kesimpulannya, gagasan dan tugas untuk memupuk, membangunkan dan meningkatkan mutu akhlak dalam kalangan remaja adalah suatu tanggungjawab besar. Tugas ini tidak dapat dilakukan dengan jayanya kecuali oleh manusia yang berjiwa besar dan mempunyai kualiti kemanusiaan yang tinggi. Saya yakin berlandaskan lima prinsip yang saya pegang di atas, dengan izin Allah, saya dapat membentuk sahsiah diri yang terpuji. Pemupukan sahsiah diri ini saya yakin akan membentuk saya menjadi seorang yang beriman dan bertakwa, mempunyai iltizam yang tidak berbelah bahagi, mempunyai kerohanian yang amat tinggi serta mewarisi ciri-ciri akhlak perjuangan Rasulullah saw. Mutiara kata ulamak tersohor Hamka akan saya jadikan pedoman dalam meniti kehidupan ini. Katanya, \u201cAku hairan melihat orang menyisir rambutnya setiap hari, tetapi tidak pernah menyisir otaknya, memperkemas dadanya teapi tidak pernah mencuci hatinya. Digosok kasutnya tetapi tidak akalnya.\u201d Tidak akan saya lakukan perkara yang sia-sia yang bisa menyesatkan saya daripada landasan yang benar sebaliknya pemurnian hati, pemantapan akhlak, ilmu dan akidah akan terus menjadi pegangan perjalanan hidup saya. Semoga isu kenakalan remaja akan lenyap agar tidak lagi menebarkan sayap negatif kepada generasi akan datang bak kata peribahasa \u2018Sebab nila setitik rosak susu sebelanga."]}, {"h": [], "p": ["Membaca surat khabar merupakan satu akitivi yang amat berfaedah kepada semua orang. Terdapat beberapa jenis surat khabar yang terkenal di negara kita. Anataranya ialah Berita Harian, The Star, Sin Chew Daily, Tamin Nesan, dan sebagainya.", "Melalui surat khabar, kita dapat mengetahui isu-isu semasa yang sedang berlaku di dalam dan di luar negara. Kejadian seperti kebuluran di Afrika, tsunami di Lautan Hindi, kemelesetan ekonomi di Europa, dan sebagainya dapat kita ketahui melalui surat khabar.", "Selain daripada isu-isu terkini yang dipaparkan di surat khabar, surat khabar juga memaparkan artikel-artikel yang berkaitan dengan bidang sains, sastera, sejarah, ekonomi, agama dan sebagainya. Apabila kita sering membaca surat khabar, pengetahuan kita dalma bidang-badang itu juga akan bertambah.", "Apabila kita membaca surat khabar dalam bahasa tertentu, katakan Bahasa Melayu. Pengetahuan kita dalam bahasa tersebut juga akan bertambah. Ini secara tidak langsung dapat membantu kita dalam pelajaran kita seperti teknik penulisan kita dalam peperiksaan akan meningkat."]}, {"h": ["Meningkatkan ekonomi di luar bandar", "Membuka peluang pekerjaan dalam kampung", "Membantu sektor pertanian, penternakan, perikanan", "Menjadi penggalak sektor pelancongan", "Penutup Karangan Kepentingan IKS"], "p": ["Dalam era pasca-2020, negara telah mengalami perubahan norma baharu yang bukan hanya dirasai Malaysia malah seluruh dunia turut terkesan dengan pandemik yang berlaku. Lantaran itu, Industri Kecil dan Sederhana (IKS) turut menerima tempias daripada keadaan yang ini. Dasar Keusahawanan Negara 2030 yang telah dilancarkan oleh mantan Perdana Menteri Tun Dr Mahathir Mohamad pada 2018 menjadi wahana bagi meningkatkan penglibatan usahawan bumiputera dalam IKS. Keadaan ini membuktikan bahawa kewujudan IKS ini sangat penting dalam ekonomi negara. Persoalannya, apakah kepentingan Industri Kecil dan Sederhana ini dalam ekonomi negara?", "IKS ini sangat penting kerana industri ini dapat meningkatkan ekonomi penduduk di luar bandar. Walaupun pelbagai program dan nama diberikan seperti program Satu Kampung Satu Produk, Satu Daerah Satu Industri, Industri Desa dan Industri Hiliran, kesemua nama program ini ialah IKS yang dibangunkan untuk pembangunan ekonomi luar bandar. Tujuan penubuhan industri ini adalah untuk melahirkan usahawan tempatan dan pada masa yang sama industri yang dibangunkan oleh anak tempatan ini dapat membuka peluang pekerjaan kepada penduduk kampung setempat. Sebagai contohnya, kilang membuat keropok, kilang membuat sos cili dan sos tomato. kilang kicap, kilang memproses kopi dan pelbagai lagi kilang yang dibangunkan oleh anak tempatan sememangnya mampu merangsang ekonomi negara.", "Pada realitinya, IKS telah berjaya membuka peluang pekerjaan kepada penduduk kampung. Penglibatan penduduk kampung yang terdiri daripada tenaga kerja yang berkemahiran rendah digajikan dengan jumlah gaji atau upah harian yang murah. Dengan cara ini, usahawan IKS dapat menjimatkan kos operasi dan pada masa sama menyumbang pendapatan kepada penduduk setempat. Tidak dinafikan bahawa IKS dapat membuka peluang pekerjaan kepada ibu tunggal, suri rumah, dan golongan kelainan upaya untuk bekerja di kilang mereka. Hubungan akrab antara majikan dengan pekerja lantaran berasal dari kampung atau daerah yang sama bakal meningkatkan kepercayaan sesama mereka. Tambahan pula, mereka akan bekerja dengan gigih tanpa mengira masa dan hari malah pekerja tempatan ini akan sanggup mengorbankan masa mereka untuk berkhidmat dengan lebih baik lagi.", "Dari sudut yang berlainan pula, IKS yang dibangunkan di kawasan luar bandar turut membantu sektor pertanian, penternakan, dan perikanan. Lazimnya IKS mendapatkan bahan mentah untuk pengeluaran produk mereka daripada penduduk kampung yang menjalankan sektor pertanian dan penternakan secara kecil-kecilan. Dengan cara ini, usahawan IKS telah membantu peningkatan ekonomi di kawasan tersebut. Sebagai contohnya, pengusaha kerepek pisang akan membeli pisang daripada pekebun-pekebun kecil yang berada di sekitar kilang mereka. Selain kos pengangkutan yang kecil, pengusaha juga memperoleh sumber pengeluaran dengan harga yang murah dan berpatutan tanpa perlu melalui peraih. Secara tidak langsung usahawan IKS dan pekebun-pekebun kecil mendapat manfaat bersama dalam situasi menang- menang.", "Di samping itu, IKS juga mampu menjadi penggalak dalam sektor pelancongan. Kewujudan IKS dalam pengeluaran cenderamata yang berupa kraf tangan daripada pelbagai etnik dan kaum di Malaysia telah menggalakkan sektor pelancongan negara. Hal ini dikatakan demikian kerana cenderamata yang dibawa pulang oleh pelancong telah menggamit mereka untuk datang kembali ke Malaysia. Keadaan ini akan menyebabkan nama Malaysia sentiasa meniti dari bibir ke bibir para pelancong yang suka akan kecantikan budaya, keunikan etnik dan kaum serta keindahan pantai yang memukau mata memandang.", "Secara keseluruhannya, IKS merupakan nadi ekonomi masyarakat setempat dan juga memberi impak dalam KDNK negara. Oleh itu, kerajaan hendaklah terus memberi bantuan kepada IKS agar mereka dapat meneruskan aktiviti pengeluaran produk tempatan yang sejajar dengan matlamat negara iaitu membeli barangan tempatan."]}, {"h": ["Warga emas memiliki pengalaman yang luas ", "Kepakaran warga emasdalam menguruskan organisasi", "Berperanan dalam pembangunan negara", "Sumbangan atas faktor cinta akan tanah air", "Penutup Karangan Peranan Warga Emas"], "p": ["\u201cTua-tua kelapa, makin tua makin berminyak\u201d, peribahasa ini menggambarkan golongan tua atau dikenali sebagai warga emas lebih banyak pengetahuan. Malangnya, apabila usia mencecah enam puluh tahun, anak-anak akan menyuruh ibu bapa mereka berehat dan berhenti melakukan sebarang aktiviti yang menjadi rutin kehidupan mereka. Keadaan ini menyebabkan warga emas berasa tidak selesa apabila tidak melakukan sebarang pekerjaan sedangkan mereka telah menghabiskan separuh daripada kehidupan dengan bekerja. Oleh itu warga emas masih berperanan dalam pembangunan negara kerana tiada yang tua tiada yang muda. Persoalan yang menjadi topik perbincangan hangat ialah, apakah peranan warga emas dalam pembangunan negara?", "Dari perspektif pertama, warga emas lebih awal makan garam dulu daripada orang muda yang hanya diibarat umur setahun jagung darah setampuk pinang. Warga emas memiliki pengalaman luas dalam pelbagai aspek sama ada dari segi hubungan sosial, ekonomi, politik, dan pengurusan kerja serta alam rumah tangga. Keadaan ini menyebabkan golongan muda akan menjadikan warga emas sebagai rujukan mereka dalam pelbagai urusan. Misalannya, apabila anak-anak ingin memohon belajar di universiti, mereka akan bertanya kepada ibu bapa yang pernah belajar di unviersiti. Secara tidak langsung, anak-anak lebih menghargai perkongsian ilmu, nasihat dan pengalaman ibu bapa mereka kerana ke mana tumpahnya kuah kalau tidak ke nasi.", "Dari sudut yang lain pula, kepakaran warga emas amat ditagih dalam menguruskan sesebuah organisasi atau pentadbiran. Sebagai contoh yang jelas lagi nyata ialah mantan Perdana Menteri Tun Dr. Mahathir bin Mohamad yang telah mencapai usia 95 tahun namun masih memimpin tampuk pemerintahan negara. Malah beliau disegani oleh pemimpin di seluruh dunia kerana pendirian beliau yang tegas dalam membuat keputusan. Hal ini menyebabkan anak muda hari ini mengagumi dan menghormati tokoh pemimpin negara yang masih mampu menyumbang bakti kepada negara kerana belayar bernakhoda, berjalan dengan yang tua. Jelaslah bahawa warga emas masih lagi relevan dalam pembangunan negara.", "Di samping kepakaran warga emas dalam kepimpinan, warga emas juga berperanan dalam pembangunan negara melalui sumbangan tenaga mengikut kepakaran dan kemahiran mereka. Sebagai contoh, seorang guru yang sudah bersara boleh mengajar kelas tambahan atau tuisyen kepada pelajar di kawasan kejiranan. Malah bekas guru agama turut boleh mengajar bacaan al-Quran kepada semua jiran tetangga. Keadaan ini menunjukkan bahawa makin tua kelapa makin berminyak yang membawa maksud orang yang semakin tua semakin luas pengetahuannya. Secara tidak langsung warga emas akan sentiasa rasa dihargai dan diperlukan oleh masyarakat. Jelaslah bahawa warga emas mampu menyumbang pembangunan insan dan fizikal.", "Dalam isu yang lain pula warga emas memberi sumbangan dalam pembangunan negara tanpa ada sebarang kepentingan peribadi. Mereka memberi sumbangan atas faktor cinta akan tanah air dan cinta akan kerjaya yang pernah dilakukan oleh mereka. Hal ini dikatakan demikian kerana mereka berpendapat sumbangan bakti ini memberi kepuasan kepada mereka tanpa memikirkan wang atau pendapatan yang diperoleh. Secara tuntasnya, sikap warga emas ini harus diikuti oleh orang muda agar mereka bekerja demi mencapai kejayaan diri bukan semata-mata wang dan kemewahan. Sesungguhnya lain padang lain belalang lain orang lain ragamnya.", "Secara keseluruhannya, menjadi warga emas merupakan satu perjalanan yang pasti akan sampai ke destinasinya. Namun, kita harus bersiap sedia memilih sama ada untuk menjadi warga emas yang bahagia pada hujung hayat atau sebaliknya. Jika usaha ini tidak mendapat perhatian daripada daripada seluruh rakyat Malaysia, maka semua pihak mestilah bekerjasama dengan kerajaan agar dapat merealisasikan hasrat setiap warga emas yang mampu membangunkan negara."]}, {"h": ["Sistem perparitan yang tidak cekap", "Penguatkuasaan yang terlalu longgar", "Hujan yang berterusan", "Sikap manusia yang tamak", "Proses pembandaran", "Pembalakan haram ", "Hakisan sungai ", "Penutup Karangan Punca Banjir Kilat"], "p": ["Saban hari, berita dan laporan tentang bencana alam seperti banjir kilat dan tanah runtuh telah menghiasi dada akhbar. Banjir kilat sering berlaku apabila hujan lebat turun secara tiba-tiba. Banjir kilat merupakan antara bencana alam yang kerap berlaku di negara kita dan boleh mendatangkan kesan buruk terhadap semua hidupan sehingga boleh membawa kematian. Apakah punca-punca banjir kilat berlaku di negara kita?", "Masalah banjir kilat yang sering melanda bandar pula adalah disebabkan kekurangan sistem perparitan yang sempurna. Parit yang dan longkang yang dibina di kawasan bandar terlalu kecil dan cetek serta sering tersumbat. Apabila berlaku hujan lebat parit tersebut tidak dapat menampung sejumlah air yang banyak, maka air melimpah keluar dari parit menyebabkan banjir kilat berlaku. Pengaliran air akan tersekat dan melimpah di jalan raya. Contohnya banjir kilat yang berlaku di bandar-bandar besar seperti Kuala Lumpur dan Johor Bahru.", "Di samping itu juga, faktor penguatkuasaan yang terlalu longgar merupakan punca banjir kilat. Hal ini kerana tiada tindakan undang-undang terhadap orang yang membuang sampah di merata-rata tempat. Pihak Berkuasa Tempatan pula tidak memantau kawasan pembuangan sampah. Apabila hujan, kawasan pembuangan sampah menakung air dan banjir kilat berlaku. Contoh peniaga pasar malam sesuka hati membuang sampah berhampiran parit atau longkang\u00a0tanpa dikenakan hukuman. Oleh itu, jelaslah bahawa penguatkuasaan yang longgar merupakan punca terjadinya banjir kilat.", "Banjir kilat berlaku disebabkan oleh beberapa faktor. Antaranya ialah akibat hujan yang berterusan. Punca ini merupakan penyebab yang berasal dari alam itu sendiri. Iklim dunia yang tidak menentu iaitu kadang-kadang hujan dan kadang-kadang panas boleh menyebabkan banjir kilat. Keadaan ini semakin buruk dengan fenomena\u00a0El-nino yang menyebabkan hujan lebat. Hujan yang berterusan tanpa berhenti-henti selama beberapa jam akan menyebabkan banjir berlaku. Air hujan akan dialirkan ke sungai tetapi di kawasan-kawasan yang rendah, air yang memenuhi sungai akan melimpah keluar sehingga menyebabkan kawasan tanah rendah dipenuhi air.", "Kalau kita tinjau dari sudut yang lain, bencana alam berlaku sentiasa disebabkan oleh sikap manusia yang tamak dan bertuhankan kekayaan. Pelabur asing telah membuka kilang di merata-rata tempat untuk menjana ekonomi di negara asal mereka. Kilang-kilang tersebut yang berkaitan dengan penggunaan bahan mentah seperti kayu dan sumber hutan yang lain telah menyebabkan hutan-hutan yang malar hijau terpaksa digondolkan. Penggondolan hutan tersebut secara tidak diketahui telah menjurus kepada bencana alam seperti banjir kilat.\u00a0", "Proses pembandaran merupakan salah satu punca banjir kilat berlaku. Kawasan-kawasan tanah rendah telah ditebus guna dengan mengambil tanah dari kawasan\u00a0bukit. Pembukaan tanah berleluasa dan penebangan pokok yang tidak terkawal telah menyebabkan resapan air ke tanah berkurangan. Aktiviti-aktiviti seperti ini merupakan punca penyebab berlakunya banjir kilat kerana apabila hujan turun, air akan mengalir dari kawasan bukit ke kawasan yang rendah dan kemudian bertakung. Hal ini telah menyebabkan kawasan tadahan air dimusnahkan dan membawa kepada masalah banjir kilat.", "Pembalakan haram juga merupakan punca berlakunya banjir kilat. Hutan negara atau taman negara telah banyak diwartakan sebagai kawasan larangan dalam apa-apa aktiviti pembangunan, namun pembalakan haram secara besar-besaran telah berlaku di kawasan tanah tinggi di negara kita. Hutan\u00a0yang berperanan untuk menyerap air hujan semakin\u00a0berkurangan. Hal ini menyebabkan air hujan terus turun ke bumi tanpa diserap oleh tumbuhan. Hujan yang turun dengan lebat menyebabkan air mengalir dengan banyak ke dalam sungai. Apabila sungai tidak dapat menampung air hujan dalam jumlah yang\u00a0banyak, maka berlakulah banjir kilat.", "Hakisan sungai yang kerap berlaku juga boleh mendatangkan banjir kilat. Faktor\u00a0semula jadi berlaku apabila hujan turun dengan lebat, air akan mengalir deras and menghakis tebing-tebing sungai. Akhirnya tanah tebing akan runtuh dan membentuk satu mendapan di dasar sungai. Seterusnya sungai akan menjadi cetek. Begitu juga dengan aktiviti manusia yang suka membuang sisa-sisa domestik\u00a0seperti sampah-sarap dan sisa-sisa industri ke dalam sungai boleh menyebabkan sungai menjadi cetek dan pengaliran air tersekat. Apabila hujan lebat turun, sungai tersebut tidak dapat megalirkan air hujan yang banyak. Akhirnya air sungai akan melimpah ke tebing dan dengan ini banjir akan berlaku.", "Kesimpulannya, hujan dan banjir merupakan fenomena alam yang berlaku secara semula jadi dan membawa rahmat kepada manusia. Kesedaran yang jitu penting dan harus ada dalam diri setiap individu untuk memastikan fenomena alam khasnya banjir kilat tidak akan terus berlaku. Kita mestilah menghargai sumber alam yang dianugerahkan kepada kita supaya\u00a0kita tidak akan merasa satu kerugian yang amat besar disuatu hari nanti. Masalah bencana alam hanya dapat ditangkis dan dibendung melalui rancangan kerajaan yang ampuh bersama-sama dengan kerjasama daripada semua pihak baik golongan ibu bapa mahupun golongan remaja. Hanya dengan strategi yang tersusun dan terancang, masalah bencana alam, banjir kilat dan tanah runtuh dapat ditangani secara bersepadu.\u00a0"]}, {"h": ["Bermanfaat untuk mencari dan mengumpul maklumat", "Menyelesaikan pelbagai urusan seharian", "Internet memudahkan kita berkomunikasi di antara jarak jauh", "Meningkatkan mutu pendidikan negara", "Meningkatkan kemahiran dalam pembelajaran.", "Kesimpulan Karangan Kebaikan internet"], "p": ["Saban hari penggunaan internet semakin digemari oleh setiap lapisan masyarakat di negara kita. Tahukan anda bahawa penggunaan internet di negara kita ibarat cendawan tumbuh selepas hujan kerana pertambahan penggunaannya amat ketara sama ada di kawasan bandar mahu pun di kawasan luar bandar. Penggunaan internet juga bertambah dalam kalangan rakyat di negara kita disebabkan wujudnya rangkaian jaringan sosial seperti Facebook, Telegram, Instagram dan TikTok dalam internet yang semakin meluas. Bahkan, negara kita tersenarai dalam sepuluh negara yang paling banyak menggunakan jaringan sosial iaitu Facebook. Sedar atau tidak, penggunaan internet juga telah sampai di segenap desa apatah lagi selepas wujudnya teknologi \u20184G\u2019 dan \u201c5G\u201d. Apa yang pasti, kajian telah menunjukkan bahawa satu daripada sepuluh buah rumah di negara kita menggunakan kemudahan internet untuk pelbagai tujuan. Jadi, sudah terang lagi bersuluh bahawa pelbagai manfaat dapat diperoleh daripada kemudahan penggunaan internet dalam kalangan masyarakat sekaligus mengubah ajakan paradigma masyarakat dalam era teknologi maklumat kini kerana maklumat berada di hujung jari.", "Mari kita melebarkan lensa perbincangan dengan mengupas kebaikan internet dalam kalangan masyarakat kini. Pertama kita gunakan minda pelajar dalam memperinci tajuk perbincangan pertama dengan kata kunci internet bermanfaat untuk mencari dan mengumpul maklumat dalam masa yang singkat. Hal ini kerana dalam era globalisasi ini segala maklumat sama ada formal atau tidak formal telah dimuat naik dalam rangkaian internet oleh pelbagai pihak dengan cepat sehingga mengalahkan media cetak seperti surat khabar. Dalam soal ini, pengguna hanya perlu menaip sahaja maklumat yang dikehendaki dalam carian enjin google atau yahoo dan segala maklumat yang diperlukan akan tertera di skrin komputer. Malah, setiap maklumat yang kita perlu dapat kita peroleh menggunakan pelbagai sumber yang boleh dipercayai keesahannya. Sebagai contoh, jika kita ingin mencari maklumat berkenaan berita terkini di akhbar, kita akan memperoleh banyak maklumat kerana hampir semua akhbar telah dibuka atas talian seperti Utusan Malaysia Online, Berita Harian Online, Malaysia Kini dan News Strait Times. Malahan, pelajar juga boleh mendapat maklumat mengenai berita terkini berlaku di dunia kerana dengan internet kerana dunia ibarat tanpa sempadan. Perkara ini secara tidak langsung memudahkan kita mengumpul maklumat daripada pelbagai sumber dan kita juga akan memperoleh berita terbaru kerana dalam media mungkin berita berkenaan masih belum disiarkan. Contohnya, kita akan mengetahui peristiwa seperti bencana tsunami yang pernah berlaku di Acheh dan Jepun, serangan Israel ke atas negara kecil iaitu di Palestin. Justeru, pada zaman milineum ini bergantung kepada seseorang pelajar untuk mencari maklumat dan sekiranya mereka malas berbuat demikian mereka boleh diibarat seperti katak di bawah tempurung. Oleh itu, kita dapat membuat kesimpulan bahawa mencari maklumat akan menjadi lebih mudah dengan menggunakan kemudahan internet.", "Seterusnya mari kita memperinci perbincangan selanjutnya dengan kata kunci penggunaan jalur lebar dapat menyelesaikan pelbagai urusan seharian seperti membayar bil dan urusan perbankan Kini, kehidupan masyarakat kita terutama mereka yang tinggal di bandar sangat sibuk dek tekanan tempat kerja dan kesesakan lalu lintas sebelum serta selepas pulang dari pejabat. Jadi, kesuntukan masa yang dialami ini amat menyusahkan apabila mereka hendak menguruskan hal-hal berkaitan rumah tangga dan pembayaran pelbagai bil. Oleh sebab itu, masyarakat di bandar sering mengalami tekanan kehidupan atau stress yang membelenggu kehidupan mereka seharian. Justeru, masyarakat milenium mereka perlu sedar akan kemudahan yang telah disediakan oleh pelbagai agensi sama ada agensi kerajaan mahupun swasta dalam meringankan bebanan dan masa. Bak kata pepatah, masa itu emas, sekiranya kita tidak memotongnya masa akan memotong kita. Oelh sebab itu satu cara untuk menyelesaikan masal pembayaran bil dalam kehidupan seharian adalah dengan penggunaan internet. Justeru, pembayaran bil dan urusan perbankan boleh dilakukan pada bila-bila masa sama ada sambil minum kopi dan berbual bersama-sama ahli keluarga di rumah, atau dipejabat. Perkara ini dapat dibuktikan apabila banyak bank seperti Maybank, CIMB Bank, Agro Bank dan RHB Bank menyediakan perniagaan secara \u2018online\u2019 di internet kepada para pelanggan untuk memindahkan wang ke dalam akaun lain dan menyimpan wang secara \u2018online\u2019, begitu juga dengan pembayaran bil kad kredit. Pembayaran bil elektrik, bil air dan bil telefon juga dapat dibayar dengan penggunaan internet di rumah melalui laman web kerajaan iaitu myeg.com. Pendek kata, kita dapat menguruskan pembayaran bil dan urusan perbankan di rumah melalui internet sekaligus menjimatkan masa kita.", "Di samping itu, manfaat penggunaan internet di rumah dapat memudahkan kita berkomunikasi di antara jarak jauh dan dekat malah merentasi lautan seantero dunia. Hal ini kerana terdapat pelbagai kemudahan yang disediakan di internet untuk tujuan komunikasi. Malah, syarikat gergasi telekomunikasi berlumba-lumba membuka laman web mereka untuk memudahkan pengguna berkomunikasi di internet. Berkomunikasi di internet bukan sahaja melibatkan suara orang yang dihubungi malah kita dapat bersua muka dan melihat wajah kenalan atau individu yang baru kita kenali dengan hanya duduk di kerusi dan mengadap komputer serta tangan bermain dengan tetikus melalui beberapa klik. Perkara ini amat memberi kebaikan kepada ahli keluarga yang jauh meninggalkan keluarga untuk bekerja dan belajar di luar negara seperti di Asia Barat dan Eropah. Oleh sebab itu dengan penggunaan internet hubungan ahli keluarga yang jauh dapat dipererat dengan menggunakan internet. Mereka hanya perlu mengakses aplikasi \u2018yahoo mesengger\u2019 untuk berkomunikasi bagi melihat wajah dan mendengar suara ahli keluarga yang jauh bagi melepaskan kerinduan. Tambahan pula, gajet telefon sekarang seperti ipad dan telefon pintar lain boleh diaplikasi sebagai akses kemudahan internet dan ini mempermudah komunikasi antara masyarakat berlaku dengan mudah. Tuntasnya, penggunaan internet amat bermanfaat dalam kalangan masyarakat untuk mereka berkomunikasi jarak jauh.", "Negara kita sedang mengorak langkah untuk menjadi negara maju, justeru Kementerian Pelajaran Malaysia sentiasa meningkatkan mutu pendidikan negara dengan dengan memperkenal pelbagai kemudahan seperti Sistem Aplikasi Peperiksaan Sekolah (SAPS) yang memudahkan ibu bapa melihat keputusan anak mereka diinternet sama ada untuk mengetahui keputusan ujian bulanan dan peperiksaan. Melalui capaian internet ini ibu bapa akan mudah mendapat keputusan peperiksaan anak secara cepat dan berkesan. Seterusnya, ibu bapa boleh membuat langkah susulan bertemu dengan para pendidik di sekolah untuk mengetahui keputusan anak mereka dengan lebuh lanjut. Selain itu program pengajaran dan pembelajaran secara maya sedang diaplikasi oleh Kementerian Pelajaran Malaysia dengan memudahkan guru dan pelajar untuk berinteraksi melaui capaian internet. Sistem berkenaan yang dikenali sebagai Frog Vle merupakan satu sistem pembelajaran berasaskan web yang menyerupai dunia pembelajaran sebenar dengan mengintegrasikan konsep pendidikan konvensional dengan kaedah maya. Sebagai contoh, guru-guru dapat memberi tugasan, ujian dan menyemak tugasan secara maya, sementara pelajar dapat menghantar tugasan dan menyemak markah menerusi VLE. Ibu bapa boleh berkomunikasi dengan pihak sekolah manakala pentadbir sekolah boleh menguruskan kalendar sekolah dan mewar-warkan notis sekolah melalui Internet. Justeru, pembelajaran kini boleh berlaku di mana-mana sahaja dan sudah pasti pembelajaran secara berterusan akan memantapkan lagi prestasi pelajaran dan anak-anak akan lebih tertarik belajar secara interaktif. Malahan ibu bapa juga mampu mengetahui prestasi pembelajaran anak mereka sebagai sokongan Sistem Aplikasi Peperiksaan Sekolah (SAPS) yang diguna pakai sekarang. Tegasnya, Kementerian Pelajaran Malaysia kini berusaha membuat Transformasi Pendidikan Negara ke araf pendidikan bertaraf dunia agar pendidikan negara kita boleh duduk sama rendah berdiri sama tinggi dengan pendidikan negara maju di dunia.", "Internet banyak memberikan kebaikan kepada peajar terutama pelajar yang bijak menggunakan aplikasi ini untuk tujuan meningkatkan kemahiran dalam pembelajaran. Hal ini terbukti apabila guru-guru yang bertanggungjawab, berdedikasi berusaha untuk membantu pelajar menguasai kemahiran pelajar dalam mata pelajaran berkenaan. Bahan-bahan bloger di internet yang dikendalikan oleh guru-guru pakar dalam mata pelajaran mampu memperkasakan kemahiran pelajar dalam mata pelajaran terutama pelajar yang akan menghadapi peperiksaan awam. Bukan itu sahaja, guru-guru berkenaan juga membuka ruang kepada pelajar untuk berinterksi di lamam web dengan aplikasi facebook, dan pelbagai aplikasi lain agar pelajar boleh sentiasa berhubung, sama ada untuk bertanya hal berkaitan kemahiran yang sukar pelajar kuasai. Tambahan pula, guru-guru pakar berkenaan tidak mengenakan bayaran kepada pelajar untuk meningkatkan kemahiran mereka dalam penguasaan kemahiran tatabahasa, komsas, dan penulisan karangan. Usaha tangga kejayaan, setiap usaha akan ada balasannya, begitulah ungkapan pepatah Melayu yang membawa maksud sekiranya pelajar berusaha apa sahaja yang mereka usahakan, akhirnya mereka akan menerima hasilnya.", "Kesimpulannya, penggunaan internet mendatangkan pelbagai manfaat berguna kepada masyarakat. Oleh itu, masyarakat di negara kita perlu memanfaatkan penggunaan internet kerana melalui penggunaan internet segala maklumat berada di hujung jari anda. Apa yang pasti, internet mampu memberikan seribu satu macam kemudahan kepada pengguna jika digunakan sebaiknya. Dalam era serba moden ini, penggunaan internet seakan tidak dapat dipisahkan lagi dengan kemajuan negara sekarang. Jadi, pihak kerajaan perlu mendidik masyarakat menggunakan internet bagi melahirkan generasi celik IT sekaligus setanding dengan masyarakat negara maju lain seperti Jepun. Selain itu, ibu bapa juga tidak ketinggalan perlu mendidik anak-anak mempelajari internet di rumah kerana melentur buluh biarlah daripada rebungnya. Akhirul kalam, tidak dapat dinafikan bahawa kemudahan internet di rumah memberi pelbagai faedah kepada kita."]}, {"h": ["Punca pencemaran alam sekitar", "Kesan buruk pencemaran alam sekitar", "Cara mengatasi masalah pencemaran"], "p": ["Mutakhir ini, arus modenisasi menderaskan lagi pembangunan negara. Pelbagai projek sosioekonomi dijalankan dengan begitu rancak namun secara tidak sedar alam sekitar sudah terjejas. Satu kemelut yang terpaksa dihadapi oleh negara kita. Kita sebenarnya tersepit antara keinginan menjadi sebuah negara maju dengan alam sekitar yang perlu dipelihara, bak kata peribahasa \u201cditelan mati mak,diluah mati bapa\u201d. Untuk melihat isu ini dengan lebih jelas, satu perbincangan ilmiah telah dianjurkan oleh Persatuan Pencinta Alam Sekitar Daerah Johor Bahru sempena kempen \u201cSayangi Bumi Kita\u201d", "Pengerusi: Assalamualaikum kepada hadirin sekalian. Saya Profesor Nasir Ibrahim mengucapkan selamat dating kepada semua yang ada di sini. Semuga kedatangan Tuan-tuan dan puan-puan dalam majlis ilmu ini diberkati Allah S.W.T. Sempena kempen \u201cSayangi Bumi Kita\u201d yang sedang berlangsung di seluruh negara, Persatuan Pencinta Alam Sekitar Johor Bahru mengambil kesempatan untuk bersama-sama membantu kerajaan memberi kesedaran kepada orang ramai tentang kepentingan alam ini kepada kita. Visual yang ditayangkan kepada kita sebentar tadi menunjukkan betapa hebatnya serangan pencemaran di seluruh dunia. Hal ini amat mengerikan kerana selama ini kita semua hidup dalam sebiji \u201cbelon\u201d yang terlalu kotor.", "Oleh itu, bagi membincangkan fenomena ini dengan lebih spesifik dan bermaklumat, penganjur telah menjemput tiga orang tokoh yang terlibat secara langsung dengan alam sekitar iaitu di sebelah kanan saya ialah Datuk Muhammad Hafiz Ali , Pengarah Jabatan Metreolagi Malaysia. Di sebelah kiri pula ialah Dr. Wong Xin Yi, aktivis pencinta alam yang sangat aktif di peringkat antarabangsa. Beliau bertugas sebagai sebagai pensyarah kanan di Jabatan Pembangunan Alam Sekitar , Universiti Sains Malaysia. Di hujung sana pula, Datuk Aisyamariam Ulza , Setiausaha Kerja bagi Kementerian Sains dan Alam Sekitar, Putrajaya.", "Selamat datang semuanya ke majlis ini. Baiklah, semua yang berlaku mesti ada punca atau punca-puncanya, begitu juga dengan isu ini. Terlalu banyak pendapat yang diberi tentang pencemaran air, udara dan bunyi. Oleh itu, kita dengar pendapat Dr. Wong Xin Yi tentang persoalan ini. Silakan Doktor.", "Dr. Wong Xin Yi: Terima kasih Profesor Nasir . Sebelum saya bincangkan tentang punca-puncanya, saya rasa lebih baik diterangklan terlebih dahulu maksud pencemaran. Pencemaran alam sekitar membawa maksud perbuatan mencemarkan alam sekitar dengan unsur-unsur yang kotor. Maka, sesuatu yang pada asalnya bersih dan dapat digunakan dengan baik dan selamat telah menjadi kotor dan mendatangkan mudarat apabila digunakan.", "Antara punca-punca yang diwartakan oleh sebagai penyebab pencemaran. terbahagi kepada dua jenis iaitu Pencemaran yang disebabkan oleh faktor semula jadi. Pencemaran yang disebabkan oleh faktor semula jadi ialah pencemaran yang berlaku dengan sendirinya setelah berlakunya bencana alam seperti letusan gunung berapi, dilanda ribut taufan, gempa bumi dan sebagainya. Pencemaran yang disebabkan oleh faktor manusia . Pencemaran yang disebabkan oleh faktor manusia ialah pencemaran yang dilakukan oleh manusia sama ada sengaja atau tidak sengaja . Antaranya ialah pencemaran udara. Contohnya, gas-gas beracun, zarah-zarah yang terperangkap hasil dari asap kenderaan, jerebu dari kesan pembakaran secara terbuka dan sebagainya. Pencemaran air, contohnya, pembuangan air kumbahan, sisa-sisa kimia, haba, pembuangan sampah dan sebagainya Pencemaran tanah, contohnya, pemusnahan hutan akibat pembalakan, pembuangan sisa-sisa kimia dan sisa-sisa pepejal .", "Saya rujuk pencemaran akibat aktiviti manusia sebagai perbincangan. Di Malaysia, hampir 90%-95% kawasan pedalaman telah mempunyai sistem jalan raya ;bermakna jumlah kenderaan bermotor di negara kita telah meningkat secara keseluruhannya. Namun begitu, kenderaan bermotor merupakan penyumbang terbesar pencemaran udara di negara kita. Rujukan saya seterusnya ialah pencemaran laut; lebih 90% daripada punca pencemaran laut adalah disebabkan oleh aktiviti manusia dan baki 10% adalah berpunca dari sektor perkapalan . dapatan ini berdasarkan kajian Persatuan Pencinta Alam, bertajuk Tumpahan Minyak Yang Meracuni Perairan Malaysia, yang disiarkan dalam majalah Dewan Kosmik (Mac), DBP, Kuala Lumpur, 1995, m.s.:53-55)", "Bagi pencemaran tanah pula, saya rujuk pada penerokaan hutan. Hutan memang mempunyai nilai komersial dalam ekonomi negara. Hutan didapati membekalkan kayu balak dan kertas yang merupakan satu sumber penting bagi pendapatan mata wang asing . Di kawasan tropika, rotan dianggarkan menyumbangkan nilai tahunan sebanyak RM 1200 juta setahun dalam perdagangan dunia. Akan tetapi eksploitasi hutan yang melampau untuk tujuan pembalakan, pertanian, ternakan dan sebagainya telah mengakibatkan pencemaran alam yang sangat dahsyat .", "Oleh itu, jelaslah pencemaran alam sekitar banyak dilakukan oleh tangan-tangan manusia berbanding kejadian pencemaran semula jadi seperti gempa bumi, letusan gunung berapi dan ribut taufan. Setakat ini sahaja pendapat saya tentang punca-punca pencemaran, saudara pengerusi.", "Pengerusi: Terima kasih Dr. Wong Xin Yi kerana memberi pandangan yang bernas. Jika teliti, memang benar pencemaran banyak dicetuskan oleh manusia sendiri. Apabila keuntungan yang tergambar di hadapan mata, nilai-nilai murni tidak lagi menjadi pegangan . yang menyedihkan semua penduduk dunia merasai kesan negatifnya sedangkan yang melakukan kerosakan hanyalah segelintir manusia. Bagi melihat sejauh mana fenomena buruk pencemaran ini, kita tujukan permasalahan ini kepada datuk Muhammad Hafiz Ali. Silakan Datuk.", "Datuk M. Hafiz Ali: Terima kasih saudara Nasir. Tentang kesan buruk pencemaran ini , saya berpendapat semua rakyat Malaysia telah mengetahui dan menontonnya di televisyen atau internet. Kesan yang amat dirasai sekarang akibat pencemaran udara ialah pemanasan global yang semakin meningkat dari hari ke hari. Pemanasan global telah mengubah cuaca dan sistem iklim dunia. Ribut taufan misalnya berlaku dengan amat kerap. Selain itu, berlakunya pencemaran serius secara global seperti kesan rumah hijau, permusnahan ozon dan hujan asid . Sementara itu, pengeluaran gas monoksida iaitu sejenis gas beracun yang boleh membunuh sekiranya terkumpul dalam kawasan yang tertutup . Sejenis lagi unsur yang boleh terhasil melalui penggunaan kenderaan bermotor ialah plumbum iaitu sejenis bahan kimia yang sangat beracun dan boleh menyebabkan kerosakan otak terutamanya dalam kalangan kanak-kanak .", "Seterusnya kita lihat pula kesan pencemaran air. Saya ambil bukti yang berlaku di Jepun iaitu Teluk Minamata, Jepun. Pencemaran toksik terdapat dalam air menyebabkan simptom kebas-kebas, sakit kepala, kabur penglihatan dan penuturan yang tidak betul . Sesetengahnya berakhir dengan kelumpuhan dan ada yang menemui maut . Simptom yang disebabkan oleh keracunan raksa ini telah membabitkan beratus-ratus keluarga nelayan . penyalit ini seyerusnya dikenali sebagai penyakit Minamata .", "Kesan daripada pencemaran yang berlaku bukan sahaja dialami oleh manusia bahkan turut memberi kesan kepada kehidupan yang lain . Antara kesan pencemaran yang banyak membunuh organisma laut di perairan cetek ialah kesan daripada tumpahan minyak ke laut . Apabila tumpahan minyak berlaku dengan banyak berhampiran persisiran pantai ia membentuk lapisan minyak yang mengancam kehidupan laut serta burung . Tumpuhan tersebut juga turut menjejaskan tumbesaran dan kesuburan plankton yang boleh mengurang pembiakan makanan laut . dalam jangka panjang akan menjejaskan sumber pendapatan nelayan.", "Antara kesan yang dianggap kronik ialah anomalia, iaitu pembesaran tubuh dan tingkah laku yang tidak normal, serta kurang daya ketahanan badan kesan penggunaan sumber air yang tersebut . Itu sahaja pendapat saya saudara pengerusi.", "Pengerusi: Terima kasih Datuk. Nampaknya , kesan pencemaran ini bukanlah sekadar berlaku di negara kita. yang tidak diselia rapi . Oleh itu,beberapa langkah perlu dikenal pasti untuk mengatasi isu yang serius ini. Saya menjemput Datuk Aisyamariam Ulza memperkatakan langkah-langkah yang telah , sedang dan akan diambil oleh kementeriaannya.", "Datuk Aisyamariam: Terima kasih dan assalamualikum semua. Apabila disebut Kementerian Sains & Alam Sekitar ini, yang tergambar ialah tindakan-tindakan yang pihak kementerian lakukan. Antara langkah yang telah dilaksanakan ialah menggalakkan orang ramai menggunakan petrol tanpa plumbum bagi kenderaan bermotor. Mencari alternatif selain daripada minyak juga adalah penting bagi tujuan mengurangkan kesan pencemaran alam sekitar. Dua bahan alternatif yang dicadangkan ialah gas asli (natural gas) dan Propana.", "Dewasa ini, kajian bagi menghasilkan minyak enjin biomassa daripada tumbuh-tumbuhan sedang giat dijalankan. Contohnya di negara kita, ahli sains telahpun menemui sejenis minyak daripada kelapa sawit yang boleh mengurangkan pencemaran udara tanpa menjejaskan kecekapan enjin. Sungguhpun penemuan ini masih terlalu baru untuk dipastikan sama ada ia praktikal atau pun tidak, ia patut dijadikan satu titik permulaan bagi meningkatkan usaha kita ke arah mencapai konsep pembangunan berterusan yang perihatin terhadap persekitaran.", "Di peringkat antarabangsa,buat masa ini pula, Malaysia dan Indonesia melalui ASEAN telah menyalurkan pandangan mereka mengenai isu-isu Selat Melaka . Satu rancangan yang dikenali sebagai Rancangan Kontigensi Kebangsaan Mengawal Tumpahan Minyak telah diadakan di Jabatan Alam Sekitar . Objektif kerjasama serantau ini ialah bagi merealisasikan kerjasama serantau untuk membolehkan satu tindakan serta-merta dijalankan bagi mengawal tumpahan minyak yang tertumpah di perairan Malaysia .", "Pengerusi: Demikianlah pandangan-pandangan daripada panel jemputan kita pada kali ini. Semuga , segala maklumat yang diperoleh dalam malis ilmu ini memberi banyak kesedaran kepada kita. Yang dapat disimpul ialah, pencemaran sebenarnya hasil kerja tangan-tangan rakus sebahagian daripada kita. Sewajarnya kita sedar akan bumi ini sahajalah tempat tinggal kita. Oleh itu sama-sama kita jaga dan pulih semula keindahan alam sekitar kita. Assalamualaikum."]}, {"h": ["Perintah Kawalan Pergerakan", "Jaga jarak 1.5 meter", "Lakukan Saringan, Dapatkan rawatan segera jika bergejala", "Memakai topeng muka dengan betul", "Kuarantin diri", "Kekal berada di dalam rumah atau \u2018Stay at Home\u2019", "Tingkatkan kebersihan diri dan kawasan rumah", "Kesimpulan Karangan wabak COVID-19"], "p": ["Penyakit yang paling kritikal diperkatakan di seluruh negara dan dunia ialah wabak COVID-19 yang mula dikesan di Wuhan, China sekitar pertengahan Disember 2019. Penularan wabak COVID-19 secara global telah menjangkiti lebih 200 juta manusia dan mengakibatkan kehilangan lebih 4 juta nyawa setakat ini. Selain itu, penyebaran jangkitan Covid 19 juga telah mengubah corak kehidupan manusia serta merencatkan pertumbuhan ekonomi dengan begitu drastik. Persoalannya, apakah langkah langkah pencegahan Covid 19 ?", "Kerajaan telah mengisytiharkan Perintah Kawalan Pergerakan (PKP) sejak 18 Mac 2020 untuk mencegah virus Covid-19. Seterusnya, Perintah Kawalan Pergerakan Pemulihan digantikan dan akan dilanjutkan sehingga\u00a031 Disember 2020. Sempadan\u00a0negara\u00a0kita masih\u00a0ditutup dengan keputusan tidak membenarkan warga asing masuk ke negara kita sebab setakat ini jangkitan Covid-19 di negara luar masih serius. Namun, dimanakah peranan dan tanggungjawab kita sebagai rakyat bagi membantu dalam membasmi penularan wabak COVID-19 ini?", "Pengamalan jarak selamat sekurang-kurangnya 1.5 meter harus sentiasa aplikasikan di kawasan luar rumah. Hal ini sememangnya harus diberi penekanan secara menyeluruh kerana penjarakkan sosial mampu mengelakkan risiko jangkitan yang akan mendatangkan penyesalan. Penjarakan fizikal harus diamalkan ketika melakukan aktiviti membeli barangan keperluan di pasar raya atau kedai runcit. Orang ramai juga perlu mengelakkan 3S /atau 3C iaitu kawasan yang sesak (Crowded place), elakkan kawasan yang sempit (Confined space) dan elak sembang atau bertutur dengan jarak yang dekat (Close conversation).", "Selain itu, kita harus sentiasa elakkan bersalaman dan bersentuhan terutamanya orang yang berisiko tinggi seperti kanak-kanak, bayi, warga emas dan orang kurang upaya. Sekiranya memerlukan anda untuk keluar seperti membeli barang atau ke tempat kerja atas urusan yang tidak dapat dielakkan, pastikan anda menjaga jarak satu meter supaya tidak bersentuhan.", "Orang yang berisiko tinggi seperti kanak-kanak, bayi, warga emas dan orang kurang upaya (OKU) perlu dilindungi, individu tidak sihat dan bergejala dikehendaki segera menjalani pemeriksaan kesihatan. Sila datang dan membuat saringan kesihatan secara percuma di pusat kesihatan tanpa perlu dicari. Bantulah kerajaan dengan tampil secara sukarela dan menjalani pemeriksaan saringan yang ditetapkan.", "Patuhlah kepada S.O.P\u00a0sebagai normal baharu terutamanya memakai topeng muka. Sekiranya anda tidak sihat seperti batuk atau selsema, pakailah topeng muka dan segeralah mendapatkan rawatan di klinik atau hospital. Jangan menggunakan topeng muka yang sama berulang-ulang kali, sebaiknya keraplah menukar topeng muka dari masa ke semasa.", "BERMULA\u00a01 Ogos 2020, pemakaian pelitup muka atau topeng muka di pengangkutan awam dan tempat-tempat awam yang sesak adalah diwajibkan. Mereka yang didapati ingkar peraturan ini akan dikenakan tindakan tegas seperti kompaun dan dihadapkan ke mahkamah.", "Berkuatkuasa 24 Julai, kerajaan mewajibkan prosedur Kuarantin Wajib 14 hari kepada mana-mana warga asing atau rakyat Malaysia yang pulang dari luar negara di Stesen Kuarantin yang ditetapkan oleh Kerajaan, sama ada di institut latihan awam atau hotel.", "Duduk di rumah dan elakkan kunjung-mengunjung. Dengan kekal berada di rumah dapat menghindarkan diri kita daripada dijangkiti virus COVID-19. Inilah masa terbaik untuk meluangkan masa yang berkualiti bersama keluarga. Ibu bapa boleh menjadi kreatif dengan melakukan pelbagai aktiviti bersama anak-anak seperti membersihkan rumah, bertukang, memasak, berkebun dan bersukan yang bersifat dalaman dan tidak perlu keluar.", "Lakukan aktiviti disinfeksi dan pembersihan di kawasan yang kerap disentuh. Campurkan satu penutup peluntur dan sembilan penutup air sahaja dan mula disinfeksi tempat yang kerap disentuh seperti tombol pintu, suis lampu, telefon, alat kawalan, kepala paip dan pintu peti ais.", "Sentiasa mengutamakan kebersihan diri seperti kerap mandi dan kerap mencuci tangan dengan betul menggunakan sabun atau menggunakan bahan pencuci tangan (hand sanitizer). Selain itu, disinfeksi kawasan rumah juga sangat digalakkan untuk membasmi virus.", "Kesimpulannya, Kerajaan sudah memainkan peranan mereka untuk membasmi virus COVID-19 dengan seriusnya, maka marilah kita menyokong usaha kerajaan untuk memulihkan keadaan supaya boleh kembali kepada sedia kala. Diharapkan dalam tempoh ini, negara kita akan pulih dan wabak ini boleh dikawal."]}, {"h": ["Kerajaan melakukan promosi produk pelancongan", "Rakyat Malaysia melancong di dalam negara", "Tawaran harga dan perkhidmatan terbaik", "Pihak media mengambil inisiatif untuk membantu", "Penutup Karangan Cara Menggalakkan Industri Pelancongan"], "p": ["Pada tahun 2020 Malaysia, baru sahaja melancarkan Kempan Tahun Melawat Malaysia, namun semua perancangan negara tergendala lantaran wabak COVID-19 yang menyerang negara. Demi memulihkan ekonomi negara, sektor pelancongan merupakan sektor yang perlu diberi tumpuan kerana kemampuannya dalam menjana pendapatan dan membuka peluang pekerjaan kepada rakyat Malaysia yang terkesan oleh pandemik yang berlaku ini. Usaha ini memerlukan sokongan dan kerjasama daripada semua pihak demi membangunkan semula ekonomi negara dan meletakkan nama Malaysia di persada dunia.", "Dalam usaha untuk meletakkan nama Malaysia sebagai pusat pelancongan yang terkenal di dunia, kerajaan hendaklah bertindak agresif dengan melakukan promosi produk pelancongan kepada warga tempatan khususnya dan warga dunia secara amnya. Hal yang demikian bertujuan untuk memperkenalkan nama Malaysia melalui pelbagai aktiviti pelancongan. Melalui Kementerian Pelancongan Malaysia, pelbagai inisiatif telah diberikan oleh kerajaan kepada pengusaha-pengusaha inap desa, hotel, dan rumah tumpangan bagi membantu mereka menghadapi masalah COVID-19. Usaha berterusan ini akan dapat membantu industri pelancongan kembali berada atas landasannya seperti sebelum ini bakal memacu ekonomi negara pada tahun-tahun akan datang.", "Selain kerajaan, rakyat Malaysia perlu bersama untuk menjayakan semula industri ini. Hal ini dikatakan demikian kerana kunjungan rakyat Malaysia yang melancong di dalam negara dapat membantu perkembangan Industri Kecil dan Sederhana (IKS) yang turut sama bergantung harapan pada industri pelancongan. Pada masa yang sama, rakyat Malaysia dapat mengambil peluang untuk membawa keluarga melancong ke destinasi pelancongan tempatan bagi menghilangkan tekanan. Dengan cara ini, banyak industri dapat dihidupkan semula oleh penduduk kampung yang menjalankan perniagaan secara kecil-kecilan dan mereka dapat menarik nafas lega apabila melihat kehadiran pelancong ke kampung mereka yang menjadi pusat pelancongan.", "Dari sudut yang berbeza pula, pihak swasta yang menjalankan operasi pelancongan juga perlu memainkan peranan untuk menarik minat pelancong datang ke destinasi pelancongan mereka. Pihak hotel, inap desa, dan rumah tumpangan hendaklah memberi tawaran harga yang berpatutan kepada pelancong. Mereka mestilah menyediakan perkhidmatan terbaik dengan kemudahan yang memenuhi piawaian sebagai sebuah pusat penginapan di pusat pelancongan. Pada masa sama, mereka hendaklah menjalankan operasi dengan mematuhi prosedur serta garis panduan yang telah dikeluarkan oleh Majlis Keselamatan Negara. Secara tidak langsung, pematuhan prosedur garis panduan dan penjagaan kebersihan akan memberi keyakinan kepada rakyat Malaysia untuk melancong di dalam negara.", "Manakala daripada lensa media pula, pihak media hendaklah mengambil inisiatif membantu kerajaan dan pihak swasta yang terlibat dalam industri pelancongan dengan membuat promosi dalam media cetak dan media elektronik. Mereka hendaklah mengenakan bayaran iklan yang berpatutan dan membuka peluang kepada pengusaha IKS produk pelancongan mengiklankan produk mereka dengan tawaran percuma. Usaha murni pihak media ini akan menggalakkan industri pelancongan negara terutamanya pelancongan tempatan di Malaysia.", "Secara keseluruhannya, industri pelancongan merupakan industri yang begitu dekat di hati masyarakat Malaysia lantaran kebanyakan kawasan Malaysia ini dikelilingi pesisiran pantai yang menjadi destinasi pelancongan. Oleh itu, usaha semua pihak untuk membangunkan semula industri pelancongan negara haruslah dipuji kerana usaha ini akan dapat membantu ekonomi tempatan agar dapat bergerak semula dalam skala yang sederhana."]}, {"h": ["Kecuaian pemandu", "Keadaan jalan raya yang tidak baik", "Pemandu baru", "Jumlah kenderaan yang bertambah", "Kelemahan penguatkuasaan undang-undang", "Penutup Karangan Kemalangan Jalan Raya"], "p": ["Kemalangan jalan raya ialah peristiwa ngeri yang biasanya melibatkan perlanggaran dua kenderaan atau lebih di jalan raya atau pun lebuh raya. Kemalangan sebegini biasanya boleh membawa kecederaan dan juga kematian. Peribahasa alah bisa tegal biasa kini telah menjadi sinonim dengan masyarakat Malaysia memandangkan saban hari rakyat Malaysia disajikan dengan berita-berita kemalangan jalan raya yang menyayatkan hati sama ada di dada akhbar mahupun di kaca televisyen. Negara kita merupakan antara negara yang mempunyai angka kematian akibat kemalangan yang tinggi. Kecelakaan jalan raya bukan sahaja malah telah memusnahkan alam sekitar dan kemudahan-kemudahan yang terdapat di jalan raya. Oleh itu ada banyak punca yang harus kita kaji untuk memahami masalah kemalangan jalan raya supaya dapat mengurangkan kadar kemalangan ini.", "Punca pertama ialah kemalangan disebabkan oleh kecuaian pemandu itu sendiri ketika menggunakan jalan raya. Ramai pemandu yang memandu dalam keadaan mabuk dan mengantuk atau tidak sedarkan diri. Risiko untuk seseorang mengalami kecelakaan jalan raya adalah sangat tinggi bagi pemandu yangmabuk atau mengantuk. Ada juga yang tidak suka menjaga kenderaan mereka lalu kemalangan boleh berlaku kerana masalah brek, tayar dan sebagainya. Selain itu, sikap sesetengah pemandu yang leka berbual-bual dengan rakan sebelah serta mengggunakan telefon bimbit ketika memandu turut menyebabkan kemalangan. Mereka tidak menghiraukan keselamatan orang lain ketika memandu kerana menganggap mereka cekap mengawal stering kenderaan. Jadi, kemalangan mudah berlaku akibat kecuaian mereka ini.", "Selain itu kemalangan juga disebabkan oleh keadaan jalan raya yang tidak baik. Biasanya jalan raya menjadi lebih bahaya ketika waktu hujan turun kerana air hujan menyebabkan jalanraya menjadi lebih licin lalu sukar untuk dikawal jika pemandunya tidak berhati-hati. Begitu juga denganstruktur jalan raya yang berlekak-lekuk serta mempunyai permukaan yang tidak rata telah menyukarkan pemandu untuk memberi tumpuan lalu mudah berlakunya peristiwa ngeri ini. Keadaan jalan raya yang teruk akan membahayakan pengguna jalan raya khususnya bagi mereka yang memandu pada waktu malam.", "Namun, ketiadaan lampu jalan di sepanjang jalan raya telah menyebabkan keadaan sekeliling menjadi gelap dan seterusnya membataskan penglihatan para pemandu terhadap objek di hadapan mereka. Kondisi sebegini bukan sahaja mengganggu tumpuan pemandu malah secara tidak langsung menyebabkan pemandu tidak sedar akan posisi sebenar kenderaan mereka. Maka, keadaan jalan raya harus diubah supaya menjadi lebih selamat buat pengguna jalan raya.", "Malah, ada pihak yang menyalahkan pemandu baru yang menyebabkan kemalangan terus menerus berlaku di negara ini. Mereka dikatakan tidak mahir untuk mengawal kenderaan terutama ketika dalam keadaan kecemasan yang menyebabkan banyak yang panik. Golongan muda juga diselar kerana mereka biasanya suka memandu dengan bahaya dan laju. Ramai pemandu yang baru gagal mengawal kenderaan yang laju apabila cuba membelok ke kanan atau ke kiri di selekoh-selekoh jalan. Sesungguhnya, satu alat mekanisme baru harus dicari untuk memastikan tahap pemanduan pemandu baru mencapai piawaian yang baik.", "Jumlah kemalangan bertambah juga berkaitan dengan jumlah kenderaan yang bertambah setiap tahun. Pertambahan bilangan kenderaan menjadikan lalu lintas begitu sibuk dan penuh dengan kenderaan. Sudah pasti keadaan ini meningkatkan peratusan untuk sesuatu kemalangan itu berlaku di jalan raya. Jelaslah, semakin banyak kenderaan di jalan raya risiko untuk kemalangan berlaku amat tinggi.", "Dalam pada itu, kelemahan penguatkuasaan undang-undang dan peraturan juga merupakan punca kecelakaan di jalan raya. Walaupun Malaysia mempunyai undang-undang dan peraturan yang ketat serta mampu memberi kesan terhadap psikologi masyarakat tempatan, namun ketidaktegasan dalam pelaksanaan undang-undang sudah pasti membuka ruang kepada sesetengah pihak untuk terus melakukan kesalahan di jalan raya. Sebagai contoh, akibat daripada ketidakjujuran segelintir pihak berkuasa yang sanggup menerima rasuah, pemandu bas yang mempunyai banyak saman dan waran tangkap masih terlepas daripada tindakan undang-undang. Tuntasnya, kelemahan penguatkuasaan undang-undang turut menjadi dalang dalam masalah kemalangan jalan raya.", "Secara intihanya, kemalangan maut di jalan raya berpunca daripada pelbagai faktor. Kadar kemalangan jalan raya di negara ini begitu menakutkan kita semua kerana masalah ini mengakibatkan kecederaan serta menyebabkan banyak nyawa terkorban. Hal ini secara tidak lansung telah menyumbang kepada kejatuhan ekonomi negara memandangkan pihak kerajaan terpaksa menghabiskan berjuta-juta ringgit untuk membaik pulih infrastruktur jalan. Usaha yang berani harus dilaksanakan oleh pihak berkuasa dan pengguna jalan raya untuk menghalang masalah ini menular lagi. Kita harus sedar bahawa nilai nyawa manusia begitu berharga. Pandu cermat jika selamat."]}, {"h": ["Sikap Individu yangmenyayangi antara satu sama lain", "Pihak Sekolahmenyemaikan semangat perpaduan", "Amalan masyarakat yang baik", "Peranan Media Massa mengekalkan keamanan", "Peranan kerajaan untukmengekalkan keharmonian", "Penutup Karangan mengekalkan keharmonian"], "p": ["Marcapada ini, masyarakat berbilang kaum yang tinggal di negara kita hidup dalam aman dan harmoni. Hubungan antara masyarakat berbilang kaum seperti kaum Melayu, Cina dan India ini terjalin erat dan membentuk masyarakat yang bersatu padu. Idea penubuhan Datuk Seri Mohd Najib B. Tun Abd. Razak tentang slogan \u201c1 Malaysia\u201d telah membawa negara kita ke arah satu anjakan paradigma dan mengubah cara hidup masyarakat majmuk yang tinggal di negara Malaysia. Namun begitu, apakah prakarsa-prakarsa yang harus dilaksanakan oleh semua pihak untuk mengekalkan keharmonian dan keamanan di negara kita?", "Prakasa perdana bagi mengekalkan keharmonian masyarakat berbilang kaum di Malaysia ialah sikap individu itu sendiri. Hal ini demikian kerana, amannya sesuatu komuniti amnya bergantung kepada individu itu. Setiap individu itu haruslah mengamalkan sikap tolak ansurdan saling sayang menyayangi antara satu sama lain. Setiap rakyat haruslah sentiasa mengamalkan 17 nilai murni dalam kehidupan seharian mereka. Dengan adanya pengamal sikap-sikap murni dalam diri masyarakat di Malaysia, hidup setiap masyarakat rakyat pelbagai kaum akan sentiasa aman dan harmoni. Sebagai contohnya, rumah kita mengadakan rumah terbuka sempena sesuatu perayaan seperti Hari Raya Aidilfitri, tidak seharusnya kita menghalang jiran kita walaupun mereka bukanlah seagama dengan kita dari mengunjungi kita dan bersama-sama meraikannya bersama kita. Seandainya setiap rakyat mengamalkan sikap bertolak ansur dan sayang menyayangi antara satu sama lain, sudah pasti keharmonian masyarakat berbilang kaum akan dapat dikekalkan, kerana\u00a0tegap rumah kerana sasaknya, teguh negara kerana keutuhan bangsanya. Tegasnya, sikap individu memainkan peranan yang paling penting untuk mengekalkan keharmonian dan kemakmuran masyarakat berbilang kaum di Malaysia hari ini.", "Di samping itu, pihak sekolah juga merupakan penjamin masyarakat berbilang kaum yang tinggal di negara kita agar hidup dalam keadaan aman dan harmoni. Pihak sekolah mestilah mengadakan aktiviti-aktiviti yang berunsurkan kemasyarakatan dan melibatkan komuniti pelbagai kaum. Seterusnya, pihak sekolah juga haruslah menggalakkan pemakaian pakaian tradisi kaum masing-masing semasa sambuatan-sambutan seperti sambutan Hari Kemerdekaan, perayaan dan sebagainya supaya masyarakat berbilang kaum di negara kita akan dapat merasai nikmat keharmonian dan kemakmuran hidup dalam masyarakat majmuk di negara Malaysia. Sebagai contoh, bagi kaum Melayu mereka hendaklah memakai baju Melayu dan baju kurung manakala kaum Cina memakai cheongsam dan memakai sari bagi kaum India . Sikap ini berjaya\u00a0menyemaikan semangat perpaduan dalam diri pelajar seterus akan terus bercambah dengan subur apabila mereka memasuki alam dewasa. Sesungguhnya, pihak sekolah memainkan peranan penting dalam mengekalkan keharmonian dan kemakmuran masyarakat berbilang kaum di negara Malaysia, bak kata peribahasa\u00a0jika tidak dipecahkan ruyung masakan dapat sagunya.", "Amalan masyarakat itu juga salah satu langkah untuk mengekalkan keharmonian antara kalangan masyarakat berbilang kaum di Malaysia. Amalan masyarakat yang baik dapat mengamankan masyarakat majmuk di Malaysia. Keamanan masyarakat ini dapat dikekalkan dengan penglibatan pelbagai kaum dan setiap aktiviti yang diadakan dalam sesebuah komuniti. Sebagai contoh, pengamalan tradisi sukan komuniti tahunan dengan penglibatan dari setiap golongan kaum yang berlainan disertai dengan pengamalan sikap-sikap terpuji dalam tradisi yang dilakukan. Seandainya amalan tradisi dalam sesebuah masyarakat dengan penglibatan pelbagai kaum tidak diamalkan, sudah pastilah keharmonian masyarakat tidak dapat dikekalkan. Pendek kata, amalan tradisi masyarakat dengan penglibatan masyarakat majmuk dapat mengekalkan keamanan dan kemakmuran hidup bermasyarakat dalam komuniti pelbagai kaum,\u00a0\u00a0seperti yang diperjelas dalam peribahasa ke lurah sama dituruni, ke gunung sama didaki.", "Di samping itu, media massa juga memainkan peranan yang penting dalam mengekalkan keharmonian dan keamanan antara masyarakat majmuk di negara kita. Hal ini demikian kerana, media massa merupakan satu mekanisma yang dapat menyampaikan maklumat atau berita kepada orang ramai dengan cepat dan dalam masa yang singkat. Sikap mudah terpengaruh dengan media massa seperti radio atau televisyen merupakan senario yang biasa kita lihat pada hari ini. Dengan tersiarnya iklan-iklan atau cerita-cerita yang bertemakan perpaduan dan keharmonian, semangat cinta akan keamanan akan terus tersemat di dada semua rakyat di Malaysia. Sebagai contoh, cerita dan iklan seperti filem\u00a0\u201cPapadom\u201d dan iklan TM yang memaparkan persahabatan antara kaum seperti kaum Melayu, Cina dan India. Seandainya, media massa tidak memainkan peranan mereka sebagai alat sebaran am terpantas, sudah pasti keharmonian dan kemakmuran masyarakat sukar dikekalkan dalam anggota masyarakat di negara kita. Jelaslah bahawa media massa merupakan mekanisma penghubung antara masyarakat dalam mengekalkan keharmonian rakyat berbilang kaum di Malaysia.", "Kerajaan juga memainkan peranan yang penting dalam mengekalkan keharmonian masyarakat berbilang kaum di negara kita. Hal ini demikian kerana negara kita mengamalkan amalan demokrasi dan diperintah oleh sebuah kerajaan yang adil dan saksama. Gagasan \u201c1 Malaysia\u201d yang sentiasa berubah bergantung kepada sesuatu peristiwa yang penting telah membawa kepada satu transformasi yang drastik dalam mengekalkan keharmonian negara. Setiap rakyat haruslah sanggup berjuang berkorban dan bergadai nyawa untuk mempertahankan kedaulatan, keamanan dan cara hidup tanpa mengira kaum. Sebagai contoh sempena Hari Kemerdekaan ke-54 tahun 2011, pengasas cogan kata \u201c1 Malaysia\u201d, Perdana Menteri Malaysia keenam iaitu Datuk Seri Mohd Najib B. Abd Razak telah menjadikan\u00a0tema \u201c1 Malaysia\u201d kepada tema \u2018transformasi berjaya,rakyat sejahtera\u2019. Seandainya kerajaan memainkan peranan dengan betul, jujur dan amanah sudah pasti kesejahteraan hidup bermasyarakat dalam pelbagai kaum dapat dikekalkan. Tegaslah bahawa kerajaan merupakan satu pihak yang memainkan peranan yang penting dalam mengekalkan keharmonian masyarakat berbilang kaum.", "Kesimpulannya, semua pihak haruslah bekerjasama untuk mengekalkan keamanan dan keharmonian antara masyrakat berbilang kaum di negara kita. Dalam konteks ini,masyarakat haruslah berganding bahu dan bertolak ansur di samping pengamalan amalan tradisi serta kerjasama antara sekolah,media massa dan kerajaan bagi mengekalkan keharmonian masyarakat pelbagai kaum di Malaysia. Oleh itu, sempena menyambut Hari Kemerdekaan Ke-54 dan bulan pembentukan Malaysia, marilah kita sama-sama bertekad untuk menjadi lebih patriotik,berikrar untuk memberi sumbangan penuh beerti kepada masyarakat, lebih bersatu padu dan mahu berkorban kepada negara kerana sesungguhnya \u2018Bulat air kerana pembetung,bulat manusia kerana muafakat\u2019."]}, {"h": ["Pengaruh remaja yang tidak bersekolah", "Pengaruh rakan sebaya", "Punca Ibu Bapa", "Masyarakat yang mementingkan diri sendiri", "Penutup Karangan gejala ponteng sekolah"], "p": ["Gejala ponteng sekolah dalam kalangan murid sekolah semakin menjadi-jadi sejak akhir-akhir ini. Hal ini telah mencetuskan kebimbangan yang berterusan dalam kalangan masyarakat terutamanya ibu bapa dan golongan pendidik. Pelbagai usaha telah dilaksanakan bagi memastikan gejala ini tidak menular. Namun demikian sehingga kini belum ada penyelesaian yang konkrit untuk mengatasi gejala ponteng sekolah. Sebenarnya, gejala ini berlaku akibat pelbagai punca yang dapat dikenal pasti.", "Salah satu punca yang menyebabkan gejala ponteng sekolah berlaku ialah murid-murid berkawan dengan remaja yang tidak lagi bersekolah. Sebagai seorang remaja murid sekolah memerlukan rakan sebaya untuk bersahabat. Pada peringkat perkembangan ini, rakan sebaya merupakan satu aspek penting yang dapat mempengaruhi kehidupan. Kecenderungan untuk bercampur gaul dengan rakan-rakan sebaya menyebabkan murid sekolah tidak berhati-hati dalam membuat pilihan rakan sebaya.", "Masalah akan timbul apabila murid sekolah berkawan dengan rakan sebaya yang sudah meninggalkan bangku sekolah. Golongan ini hanya menghabiskan masa dengan berfoya-foya tanpa tujuan. Apabila murid sekolah bergaul dengan golongan ini, mereka juga akan turut terikut-ikut dengan cara hidup tanpa tujuan ini. Akhirnya mereka akan ponteng sekolah untuk bersama-sama dengan rakan-rakan mereka yang tidak bersekolah . Oleh itu, jelaslah salah satu punca masalah ponteng sekolah ialah murid-murid sekolah berkawan dengan remaja yang tidak lagi bersekolah.", "Punca masalah ponteng sekolah yang seterusnya ialah ibu bapa tidak mengambil berat terhadap anak-anak mereka yang masih bersekolah. Ibu bapa masa kini lebih mementingkan kerjaya kerana mahu meningkatkan taraf kehidupan. Mereka menghabiskan masa yang banyak untuk mencari kekayaan dan mengejar status. Mereka juga menyerahkan tanggungjawab menjaga anak-anak mereka kepada pihak sekolah. Anak-anak mereka pula sering diabaikan seperti anak ayam kehilangan ibu.", "Ibu bapa tidak memberikan kasih sayang yang sewajarnya diterima oleh anak-anak yang sedang membesar. Oleh sebab ibu bapa tidak begitu mengambil berat akan hal anak-anak, murid-murid sekolah mengambil peluang untuk melakukan apa-apa sahaja. Mereka berpendapat perlakuan mereka di luar rumah tidak akan diketahui oleh ibu bapa mereka. Jadi, sikap ibu bapa yang tidak mengambil berat tentang kebajikan anak-anak akan mencetuskan gejala ponteng sekolah dalam kalangan murid-murid.", "Di samping itu, sikap masyarakat yang mementingkan diri sendiri turut menyebabkan gejala ponteng sekolah terus berleluasa. Masyarakat kita pada masa kini tidak lagi memiliki sikap tegur-menegur antara satu sama lain, apatah lagi untuk menegur anak-anak jiran yang didapati ponteng sekolah. Masyarakat mengamalkan cara hidup tidak ubah seperti enau dalam belukar melepaskan pucuk masing-masing. Tiada lagi semangat kerjasama dan hubungan akrab antara anggota masyarakat, lebih-lebih lagi dalam kalangan masyarakat bandar.", "Oleh sebab masyarakat tidak mempunyai semangat kerjasama, masalah ponteng sekolah seolah-olah tiada penghujungnya. Murid-murid yang terlibat dengan gejala ini berasa bebas kerana kegiatan mereka tidak ditegur oleh sesiapa, termasuk orang-orang yang dikenali oleh mereka. Hal ini menyebabkan gejala ponteng terus menular. Oleh itu, nyatalah sikap masyarakat yang mementingkan diri turut mencetuskan gejala ponteng sekolah.", "Kesimpulannya, terdapat pelbagai punca yang menyebabkan gejala ponteng sekolah berleluasa. Dalam hal ini, semua pihak hendaklah berganding bahu untuk membanteras gejala ini hingga ke akar umbi. Jika tidak gejala ponteng sekolah akan mencetuskan pelbagai masalah lain yang lebih buruk kesannya kerana kudis akan menjadi tokak jika tidak diubati. Kerjasama dan sikap prihatin masyarakat akan membantu pihak sekolah menangani gejala ponteng sekolah dengan lebih berkesan kerana generasi muda hari ini ialah pemimpin masa depan."]}, {"h": ["Sebelum Tahun Baru Cina", "MalamTahun Baru", "Hari pertama", "TradisiTahun Baru Cina", "Tradisi laranganTahun Baru Cina", "Penutupperayaan Tahun Baru Cina"], "p": ["Negara Malaysia yang terdiri daripada tiga kaum majoriti iaitu Melayu, Cina, dan India. Semua kaum mempunyai hari kebesaran masing-masing. Antara perayaan yang disambut oleh masyarakat di Malaysia khususnya masyarakat cina ialah Tahun Baru Cina. Perayaan Tahun baru Cina adalah menandakan permulaan tahun baru bagi kalender masyarakat Cina. Tahun Baru Cina melambangkan permulaan, titik permulaan dalam nasib dan kehidupan. Setiap tahun perayaan Tahun Baru Cina akan disebut dengan nama-nama haiwan yang tertentu. Setiap haiwan ini memberi makna dan tuahnya yang tersendiri.", "Sebelum hari tahun baru bermula, sanak saudara yang jauh akan berkumpul. Rumah akan dicuci dan dihias cantik seperti menggantung tanglung di hadapan rumah. Rumah-rumah juga dihiasi dengan buah limau sebagai simbol murah rezeki, bunga dan pokok limau. Perhiasan-perhiasan di rumah, di kedai-kedai dan di tempat-tempat awam yang diiadakan semasa sambutan Tahun Baru Cina menambahkan keceriaan sambutan. Mercun dibakar pada tengah malam bagi menandakan bermulanya tahun baru dan bagi menghalau puaka dan nasib malang.", "Di malam Tahun Baru, kaum keluarga samada dekat atau jauh akan berkumpul di rumah ibu bapa untukmakan bersama. Kaum keluarga akan makan besar dengan masakan tradisi seperti daging itik, daging salai, sosej, kuih pulut, dan limau mandarin. Ini simbol eratnya ikatan kekeluargaan yang menjadi tunjang mesyarakat harmoni. Selesai makan, semua ahli keluarga akan berdoa dan menjalankan upacara \u201cshou sui\u201d, yang dipercayaai akan memanjangkan umur ibu bapa. Tepat detik tengah malam, mercun dan bunga api akan dibakar, menandakan sambutan Tahun Baru bermula.", "Hari pertama adalah hari bagi mengundang dewa-dewi dari kayangan ke bumi. Kebanyakan orang yang meraikannya, terutamanya penganut agama Buddha,menghindari diri daripada memakan daging pada hari ini kerana adalah dipercayai bahawa ini memastikan mereka akan lanjut usia. Yang paling penting, hari pertama Tahun Baru Cina merupakan masa apabila keluarga Cina menziarahi orang tua mereka dan ahli keluarga paling senior dalam seluruh keluarga mereka, biasanya ibu bapa, datuk nenek atau moyang.", "Kaum Cina pakai pakaian baru yang berwarna merah untuk memeriahkan suasana, disamping ucapan \u2018Kong Hee Fatt Choy\u2019 akan diucapkan sesama penganut. Perkataan ini membawa maksud semoga tahun ini akan membawa kebaikan. Tetamu mula berkunjung membawa limau mandarin, yang bermaksud kekayaan manakala tradisi memberi \u201cang pow\u201d diteruskan kepada kanak-kanak dan orang yang belum berkahwin.", "Sepanjang Tahun Baru Cina berlangsung, Tarian Singa dimainkan dari rumah ke rumah dan kedai-kedai untuk memberi berkat kepada mereka yang merayakan perayaan tersebut. Tarian singa merupakan upacara simbolik untuk menyambut tahun baru sambil menghalau puaka dan musibah dari rumah.", "Tahun Baru Cina diserikan dengan ucapan yang diucap dengan kuat dan ghairah, yang dikenali sebagai \u201cungkapan pembawa tuah\u201d Terdapat juga tradisi larangan di masa Tahun Baru Cina ini. Menyapu lantai juga dilarang pada hari pertama kerana ini akan menyapu keluar tuah bagi tahun baru.", "Kemeriahan sambutan Tahun Baru Cina dapat dirasakan di mana-mana di Malaysia. Kaum Cina menyambut Tahun Baru Cina selama 15 hari. Penutup kepada perayaan Tahun Baru Cina ialah Perayaan Chap Goh Meh. Mereka juga menyambut kedatangan tahun baru dengan meriah yang diyakini dapat memberikan lebih kemakmuran dan kekayaan kepada mereka."]}, {"h": [], "p": ["Negara kita Malaysia mempunyai pelbagai budaya, bahasa dan agama. Hal ini disebabkan keunikan Malaysia yang mempunyai pelbagai kaum seperti Melayu, Cina India dan sebagainya. Oleh itu, Hari Perayaan Di Malaysia juga mempunyai pelbagaiistimewa dan disambut oleh kaum tertentu. Kaum Melayu danpenganut agama Islam menyambut Hari Raya Puasa, Tahun Baru Cina merupakan Hari Perayaan orang Cina, manakala Perayaan Deepavali disambut oleh kaum India. Sambutan hari perayaan di Malaysia juga melahirkan perpaduan antara semua kaum sebab kita seringmenggabungkan budaya tanpa mengira agama atau warna kulit dan menjadi budaya yang unik di dunia.", "Hari Raya merupakan perayaan masyarakat Melayu dan penganut agama Islam. Sambutan Hari Raya Aidilfitri bermula dengan ibadat puasa di bulan Ramadan. Sepanjang bulan Ramadan umat islam berpuasa pada siang hari dan mengerjakan sembahyang terawih pada sebelah malamnya. Zakat fitrah wajib dikeluarkan sebelum 1 syawal di mana Hari Raya Aidilfitri dirayakan.", "Perayaan ini disambut secara besar-besaran oleh masyarakat Cina di Malaysia yang menandakan kedatangan tahun baru menurut kalendar mereka. Orang Cina percaya ada 12 binatang yang menaungi kalendar mereka iaitu tikus , lembu, harimau, arnab, naga, ular, kuda, kambing, monyet, ayam jantan, anjing dan babi. Setiap binatang ini memberi signifikan dan tuahnya tersendiri.", "Pada malam Tahun Baru semua ahli keluarga berkumpul beramai-ramai untuk makan bersama.Tujuannya adalah untuk mengeratkan jalinan hubungan sesama keluarga. Ahli kelurga yang telah berumahtangga akan memberi \u2018angpau\u2019 kepada saudara mara dan sahabat yang belum berumahtangga. \u2018Angpau\u2019 membawa pengertian kesejahteraan yang berpanjangan, ianya sejenis sampul berwarna merah dan diisi dengan sejumlah wang. Buah limau mandarin dan kuih bakul merupakan kemestian yang perlu ada semasa merayakan Tahun Baru Cina.", "Sepanjang Tahun Baru Cina berlangsung, tarian singa dimainkan dari rumah ke rumah dan kedai-kedai untuk memberi berkat kepadamereka yang meraikan perayaan tersebut. Penutup kepada perayaan Tahun baru Cina ialah perayaan Chap Goh Meh.", "Perayaan ini disambut oleh masyarakat Hindu. Ianya dirayakan pada bulan gelap bernama \u2019aippasi\u2019 pada bulan Oktober dan November. Deepavali bermaksud \u2018sebarisan pelita\u2019. Dengan memasang pelita, mereka percaya bahawa kecerahan mengatasi kegelapan, kebaikan mengatasi kejahatan, keadilan mengatasi kezaliman dan kebijaksanaan mengatasi kejahilan. Di pagi hari, masyarakat Hindu akan menyucikan tubuh badan dengan memakai sedikit minyak di kepala dan mandi. Kemudian mereka bersembahyang di rumah atau dikuil-kuil.", "Selepas bersembahyang, mereka berkunjung ke rumah kaum keluarga.Kebiasannya, surirumah akan menyediakan kotak-kotak kecil berisi manisan dan membawa bersama apabila berkunjung ke rumah saudara-mara mereka. Di kebanyakan rumah, \u2018rangoli\u2019 iaitu lukisan yang dibuat daripada tepung beras berwarna-warni akan menyambut tetamu di hadapan rumah.", "Perayaan ini disambut oleh masyarakat Dayak di Sarawak pada 1 hb Jun setiap tahun. Kuih-muih tradisional yang diperbuat daripada tepung beras, gula dan santan disediakan. Tuak merupakan sajian utama perayaan Gawai Dayak. Perayaan Gawai Dayak bermula dengan upacara membuang sial oleh Tuai Gawai. Tuai Gawai memulakan upacara \u2018miring\u2019 ini diruai (beranda) rumah panjang. Beliau berdoa supaya dipanjangkan umur dan dimurahkan rezeki. Pada jam 12.00 malam upacara minum air pengayu dilakukan dengan harapan supaya panjang umur, sihat dan makmur. Pada pagi 1 hb Jun, tepat jam 7.00 pagi, tuai rumah dengan diiringi oleh beberapa penghuni rumah panjang menghantar piring persembahan ke tiang pengingat iaitu sejenis kayu yang sering digunakan untuk mendirikan rumah panjang.", "Merupakan perayaan masyarakat Kadazan di Negeri Sabah pada bulan Mei setiap tahun iaitu sehabis selesai menuai padi. Untuk menyambut Tadau Kaamatan mereka menyediakan kuih-muih dan air tapai. Perayaan ini kebiasaannya diadakan selama dua malam berturut-turut. Malam pertama diadakan upacara \u2018magavau\u2019 atau pemujaan semangat padi yang diketuai oleh \u2018bobohigan\u2019 dan beberapa orang pembantunya. Pada malam kedua, upacara \u2018habot\u2019 iaitu beras yang diperam diberikan kepada bobohigan sebagai tanda kegembiraan dan kesyukuran. Tetamu akan dihiburkan dengan tarian \u2018Sumazau\u2019 dan \u2018Megalang\u2019 sambil meminum air tapai.", "Perayaan ini dirayakan oleh penganut Kristian pada 25 hb Disember sebagai mengingati kelahiran Jesus Christ. Sambutan Krismas dimeriahkan dengan hiasan pohon krismas yang dipasang dengan lampu berwarna warni. Bungkusan-bungkusan hadiah diletakkan di bawah pokok untuk dibuka pada hari tersebut Christmas Carol dinyanyikan di rumah-rumah penganut Kristian oleh kumpulan koir yang diundang. Tuan rumah akan memberi derma kepada kumpulan koir tersebut kerana persembahannya. Pada malam tersebut, mereka bergembira dengan menyanyi dan menari. Kanak-kanak tidak digalakkan mengikut mereka sebaliknya disuruh tidur kerana semasa mereka tidur, mereka percaya Santa Claus akan datang membawa hadiah kepada mereka. Sepertimana perayaan masyarakat lain, pada pagi hari Krismas mereka akan mengunjungi gereja-gereja untuk upacara sembahyang.", "Songkran merupakan perayaan tahun baru tradisional Siam. Masyarakat Siam di Kelantan turut menyambut perayaan tahun baru ini. Perayaan ini juga dikenali sebagai pesta Songkran. Songkran disambut berdasarkan kepada Kalendar lunar Siam iaitu pada bulan kelima semasa bulan purnama dan jatuh pada hari kelima belas. Sekiranya mengikut kalendar masihi, pesta Songkran ini disambut pada pertengahan bulan April.", "Pesta Songkran ini juga lebih dikenali sebagai pesta mandi air iaitu mereka akan menyimbah air sesama mereka dan juga kepada orang ramai. Kebetulan pesta Songkran ini adalah jatuh pada hari yang terpanas dalam satu tahun.", "Dalam konteks, Negara Malaysia yang berbilang kaum, kebudayaan dan adat resam, pesta Songkran menjadi simbol perpaduan, kemakmuran dan keamanan dengan penyertaan pemimpin-pemimpin dan masyarakat yang berbilang kaum. Semangat dan nilai-nilai murni yang sejagat dalam Perayaan Songkran seperti berbudi bahasa, menghormati budi dan penghargaan terhadap orang tua, bersopan santun dan bersyukur adalah nilai teras pembentukan masyarakat Malaysia yang berbudi bahasa.", "Sambutan Hari Perayaan di Malaysia dapat memupukinteraksiantara kaum dan mengeratkanhubungan kita.Hari Perayaan Di Malaysiamempunyai konsep rumah terbuka untuk mengajak kawan-kawanmelawat semasaperayaan tanpa mengira kaum dan bangsa. Rumah terbuka semasaHari Perayaan memangmeningkatkan pengetahuanakan budaya masing-masing. Oleh itu,sambutan hari perayaan mesti diterus dan mewujudkan masyarakat Malaysia yang harmoni."]}, {"h": [], "p": ["Selain itu, remaja yang berbabit dalam salah laku ini lazimnya mempunyai ibu bapa yang juga bermasalah. Ibu bapa sibuk mencari wang hingga kurang memberikan perhatian kepada anak-anak. Ada kalanya mereka bergaduh di hadapan anak mereka. Keadaan ini pastinya akan memberikan tekanan depada si anak.", "Keadaan menjadi lebih buruk apabila pihak sekolah mengenakan hukuman yang terlalu keras terhadap pelajar yang bermasalah. Hal yang demikian akan menyebabkan pelajar bertambah tertekan dan takut untuk ke sekolah. Untuk mengatasi tekanan, mereka akan ponteng sekolah, merokok, melakukan vandalism dan pelbagai perbuatan negative yang lain."]}, {"h": ["Projek pembangunan yang tidak seimbang", "Ketiadaan peruntukan perundangan yang sesuai", "Kekurangan kemahiran menarah sistem bukit", "Mangsa korban dalam kejadian", "Kemusnahan harta benda", "Penutup Karangan Tanah Runtuh"], "p": ["Kejadian tanah runtuh merujuk kejadian fenomena alam semula jadi yang sering dikaitkan dengan perubahan kedudukan tanah sesuatu kawasan itu. Antara contoh kawasan yang sering dilanda tanah runtuh ialah lereng bukit, kawasan projek perumahan dan juga kawasan berhampiran dengan aliran air seperti sungai. Media massa sering mengetengahkan kejadian alam ini sehingga menjadikan kejadian ini sesuatu yang biasa pula di negara ini. Oleh itu, kefahaman tentang pelbagai punca dan kesan kejadian ini amat penting untuk menangani kemelut alam sekitar ini.", "Secara amnya kejadian tanah runtuh berpunca daripada projek pembangunan yang tidak seimbang kerana keghairahan manusia mengejar erti kemodenan sebenar. Pembangunan yang tidak seimbang ini sering mengabaikan pengekalan alam sekitar terutama hutan atau penggunaan alam sekitar dalam sesuatu projek pembangunan tersebut. Keadaan ini telah menyebabkan hujan lebat sahaja berupaya untuk mencetuskan kejadian tanah runtuh di sesuatu kawasan pembangunan tersebut. Jadi, tanah runtuh berlaku kerana ketiadaaan keseimbangan antara projek pembangunan dan sistem ekologinya.", "Selain itu, ketiadaan peruntukan perundangan yang menyeluruh turut menjadikan isu ini semakin meruncing. Masyarakat dengan mudah lagi berani melakukan projek pembangunan sesuka hati kerana sedar bahawa mereka tidak akan didakwa oleh pihak kerajaan kerana ketiadaan akta yang mampu untuk digunakan terhadap kesalahan mereka itu. Kelemahan dalam system perundangan inilah yang menyebabkan masalah ini terus berlaku tanpa ada sebarang perasaan bersalah dalam jiwa masyarakat kita. Jelaslah, ketiadaan peruntukan perundangan yang holistik dan ketat telah membawa masalah ini terus menerus berlaku dalam masyarakat kita.", "Bukan sahaja ketiadaan keseimbangan pembangunan dan kelemahan dalam sistem perundangan tetapi kekurangan dalam kemahiran menarah sistem bukit di negara ini turut menjadikan polemik ini semakin serius. Kita masih menggunakan sistem tarahan kawasan berbukit yang lama kerana kekurangan kemahiran atau pengalaman dalam kalangan jurutera tempatan di negara ini. Situasi ini menyebabkan bukit yang digondolkan itu mudah sahaja mengalami kejadian tanah runtuh setiap kali hujan lebat melanda.", "Namun, kesan yang timbul daripada kejadian alam ini begitu menakutkan terutama pertambahan dalam bilangan mangsa korban kejadian ini. Saban tahun ada sahaja nyawa insan yang tidak bersalah akan hilang bersama-sama runtuhan tanah tersebut walaupun mereka tidak bersalah dalam hal ini. Kehilangan nyawa ini seolah-olah tidak mendapat perhatian semua pihak sehingga hanya komen-komen biasa kedengaran setiap kali sesuatu malapetaka melanda negara ini. Justeru, tanah runtuh yang berlaku telah menyebabkan negara ini kehilangan banyak nyawa manusia yang tidak berdosa.", "Malah, kemusnahan harta benda turut berlaku yang menyebabkan kerugian berjuta-juta ringgit setiap tahun begitu sahaja. Biasanya kerugian ini berlaku akibat kemusnahan harta benda terutama rumah, bangunan, dan juga kemudahan awam terutama jalan raya. Akibatnya, kerajaan terpaksa membelanjakan pula sejumlah wang yang banyak untuk membina semula kemudahan ini atau memberikan bayaran pampasan kepada mangsa-mangsa kejadian tanah runtuh.", "Kesimpulannya, kejadian tanah runtuh telah menjadikan imej negara ini terjejas dengan teruknya. Lantaran itu, kerjasama semua pihak terutama pihak pemaju perumahan amat diperlukan agar tidak membina projek mereka di kawasan yang berisiko tinggi seperti kawasan berbukit. Ketiadaan kerjasama atau kedegilan pihak-pihak tertentulah yang menyebabkan masalah ini sukar untuk dikekang oleh kerajaan kita. Bak kata orang tua-tua, \u201cnasi sudah menjadi bubur\u201d yang mengingatkan kita bahawa semua yang berlaku sudah terlewat untuk dikesali kecuali kita sedar lalu bertindak mengatasinya dengan lebih awal. \u00a0"]}, {"h": ["memudahkan rakyat memainkan permainan tradisional", "Jurulatih permainan tradisional", "Aktiviti kokurikulum", "Promosi menerusi media massa", "Kempen Cintai Permainan Tradisional", "Penutup karangan permainan tradisional"], "p": ["Permainan tradisional merujuk permainan budaya yang sudah diamalkan oleh sesuatu masyarakat itu untuk satu tempoh yang tertentu seperti dalam kes masyarakat kita permainan gasing, wau dan dam menjadi permainan tradisional. Walau bagaimanapun, isu peminggiran permainan tradisional ini sentiasa menjadi buah mulut sehingga menuntut tindakan yang pragmatik untuk memastikan permainan ini terus wujud dalam minda masyarakat kita.", "Langkah awal yang boleh dilakukan dalam menangani isu ini ialah kerajaan menyediakan lebih banyak tempat-tempat atau gelanggang untuk memudahkan rakyat memainkan permainan ini. Kewujudan gelanggang ini memberi peluang kepada semua lapisan masyarakat untuk bersama-sama menikmati permainan ini. Kekerapan bermain permainan ini berupaya untuk mewujudkan satu kesedaran yang hakiki terhadap permainan budaya mereka ini. Oleh itu, pembinaan gelanggang yang cukup oleh pihak berwenang mampu memberi nafas baru kepada keseinambungan permainan warisan budaya ini.", "Berkaitan dengan pembinaan gelanggang, pihak kerajaan boleh memajukan permainan ini dengan turut menyediakan jurulatih yang terlatih di setiap gelanggang yang telah disediakan itu. Kewujudan jurulatih ini memastikan masyarakat menerima latihan yang tepat tentang sesuatu permainan itu dan berupaya mengajarkan ilmu itu kepada anak-anak mereka pula. Langkah ini memastikan berlakunya keseinambungan dalam memainkan permainan yang semakin dilupakan lantaran tiadanya tunjuk ajar yang tepat tentang permainan tersebut. Jelaslah, permainan warisan budaya ini akan terus dimainkan jika ada jurulatih yang bertauliah untuk mengajar masyarakat kita.", "Selain itu, pihak sekolah boleh menjadikan permainan tradisional ini sebagai salah satu bentuk aktiviti kokurikulum yang disertai oleh pelajar. Tindakan ini memastikan pelajar kita terdedah dengan jenis-jenis permainan tradisiona sejak muda lagi dan memahami kepentingan mengekalkan permainan ini. Kesedaran yang dipupuk sejak awal in mampu memberi impak yang mendalam dalam jiwa seseorang pelajar sehinggalah mereka memasuki alam dewasa. Jadi, pihak sekolah wajib menjadikan permainan ini sebagai satu aktiviti sekolah yang penting untuk disertai oleh pelajar.", "Malah, permainan tradisional ini boleh dikekalkan jika pihak berkuasa mengadakan promosi yang berkesan tentangnya menerusi media massa. Penayangan iklan yang bersesuaian seperti menjelaskan aspek kepentingan permainan ini boleh menimbulkan kesedaran dalam diri masyarakat. Pemahaman ini kemudiannya akan dijelmakan dalam bentuk masyarakat cuba mengekalkan dan memainkan permainan ini sekerap mungkin dalam hidup mereka. Sesungguhnya, promosi yang sesuai dan kena kepada sasaran memberi satu dimensi baru pada permainan ini untuk terus hidup dan berkembang dalam masyarakat moden kita.", "Kempen Cintai Permainan Tradisional merupakan salah satu langkah memupuk Permainan Tradisional di negara kita. Kempen ini perlu dijalankan secara besar-besaran dengan kerjasama antara kerajaan dan pihak media massa. Pihak berkenaan boleh menyiarkan dokumentari dan rencana untuk memperkenalkan permainan tradisional di negara kita, seperti wau, gasing, congkak dan lain-lain. Selain memperkenalkan sejarah dan cara bermain, pihak media perlu menyedarkan orang ramai tentang kepentingan permainan tradisional kepada masyarakat dan negara. Pelbagai aktiviti harus dianjurkan sempena kempen tersebut, seperti peraduan karang-mengarang, pameran, dan peraduan poster dan sebagainya. Bak kata peribahasa, tak kenal maka tak cinta lantaran itu, golongan muda pasti menghargai dan berminat terhadap permainan tradisional kita.", "Konklusinya, permainan tradisional boleh dikekalkan jika semua langkah-langkah yang dijelaskan di atas itu dilaksanakan dengan sebaik mungkin. Peribahasa \u2018tepuk dada tanya selera\u2019 sesuai menjadi renungan kita semua kerana jika kita masih leka mungkin permainan ini akan terus terkubur."]}, {"h": ["Peranan ibu bapa dalam mengatasi masalah remaja", "Mencurahkan kasih sayang kepada anak", "Memberi didikan agama kepada anak", "Bertanggungjawabterhadapperkembangan anak di sekolah", "Ibu bapa menjadi teladan kepada anak", "Penutup Langkah mengatasi masalah remaja"], "p": ["Dalam meniti arus kemodenan ini, pelbagai penyakit sosial yang mampu meranapkan peradaban bangsa dan negara melanda golongan remaja. Akhir-akhir ini, berita mengenai golongan remaja terjebak dalam gejala sosial kerap terpampang di dada akhbar. Masalah sosial adalah suatu ketidaksesuaian antara unsur-unsur kebudayaan atau masyarakat, yang membahayakan kehidupan kelompok sosial. Daripada kes bohsia, hamil luar nikah yang diikuti dengan pembuangan zuriat di dalam tong sampah, penderaan, gengsterisme dan vandalisme, rogol, sumbang mahram, ketagihan dadah, hinggalah kepada mat rempit.", "Keutuhan institusi keluarga begitu penting dalam usaha menangani gejala sosial sehingga institusi keluarga diibaratkan seperti batu bata dalam sesebuah bangunan. Malah, institusi keluarga begitu penting dalam usaha menangani gejala sosial sehingga kempen Rumahku Syurgaku yang menekankan kepentingan rumah diibaratkan sebagai syurga untuk memastikan keutuhan institusi keluarga diadakan secara besar-besaran. Oleh itu, ibu bapa perlulah menyahut cabaran untuk mengatasi masalah remaja dan menghalang golongan remaja daripada terjebak dalam gejala sosial.", "Untuk mengatasi masalah remaja, golongan ibu bapa wajarlah mencurahkan kasih sayang kepada anak-anak mereka dan mengasuh anak-anak bagai menatang minyak yang penuh. Ibu bapa perlu menganggap anak-anak sebagai kurniaan Tuhan yang tidak ternilai dan mendidik anak-anak dengan penuh kasih sayang dan kesabaran. Sikap sesetengah ibu bapa yang hanya sibuk mengejar harta kekayaan perlulah dikikis sama sekali. Mereka tidak sedar bahawa nilai kebendaan dan materialistik yang ada pada diri mereka akan menyebabkan mereka terlalu sibuk dengan kerja mereka sehingga mengabaikan anak-anak mereka.", "Contohnya, pada hujung minggu, ibu bapa perlulah meluangkan masa mereka untuk melakukan aktiviti-aktiviti riadah bersama-sama anak-anak mereka. Ibu bapa bolehlah membawa remaja makan angin di destinasi-destinasi yang menarik di negara kita. Hadis ada menyatakan bahawa anak-anak diibaratkan seperti kain putih, ibu bapalah yang mencorakkannya. Sememangnya, ibu bapa perlu mampu mengimbangi kepentingan keluarga dan kerjaya mereka kerana anak-anak mereka amat memerlukan kasih sayang seorang ayah dan ibu.", "Peranan utama ibu bapa untuk mengatasi masalah remaja ialah memberi didikan agama kepada anak-anak. Agama merupakan senjata ampuh yang mampu membantu mereka menangkis segala anasir yang bersifat negatif. Oleh hal yang demikian, ibu bapa haruslah memberikan didikan agama kepada anak-anak sejak dari kecil ibarat \u201cmelentur buluh biarlah dari rebungnya\u201d. Kendatipun, ibu bapa yang memberi anak-anak dengan cahaya keimanan yang cukup akan melahirkan adiwangsa yang soleh dan solehah. Di samping itu, ada juga keluarga yang makmur dari segi ekonomi tetapi muflis nilai kerohanian.", "Menurut pakar motivasi, Dato\u2019 Dr. Fadzillah Kamsah mengatakan bahawa ibu bapa haruslah mencurahkan ilmu agama kepada putera puteri mereka kerana itu merupakan benteng untuk mereka menempuh arus modenisasi kini. Tuntasnya, ibu bapa hendaklah membuka fikiran seluas padang pasir dan agar hati seputih salju bahawa agama merupakan senjata ampuh untuk mengelakkan modal insan terjerumus ke dalam kancah masalah sosial pada masa kini.", "Bukan itu sahaja, pihak ibu bapa perlulah bertanggungjawab terhadap kebajikan anak- anak mereka dengan mengikuti perkembangan anak-anak mereka di sekolah. Dari semasa kesemasa, ibu bapa perlu mengambil inisiatif untuk menghubungi pihak sekolah untuk mengetahui masalah-masalah yang dihadapi oleh anak-anak mereka. Sebagai contohnya, ibu bapa perlulah menghadirkan diri dalam sebarang pertemuan antara ibu bapa dan guru. Dengan ini, pihak sekolah, guru dan ibu bapa akan dapat bermuafakat dan bekerjasama untuk membantu remaja yang bermasalah dengan mencari jalan penyelesaian yang terbaik.", "Ibu bapa perlu memastikan bahawa nasihat yang diberikan oleh mereka kepada anak-anak mereka tidaklah Bagai me ncurahkan air ke daun keladi. Setiap penyakit pasti ada penawarnya. Masalah remaja perlu dikesan sebelum terlambat kerana mencegah itu lebih baik daripada mengubati. Ibubapa memainkan peranan untuk menjaga kepentingan anak-anak mereka dengan meletakkan kepentingan anak-anak mereka melebihi harta benda dan wang ringgit.", "Bukan itu sahaja, ibu bapa haruslah menjadi teladan kepada anak-anak mereka . Ibu bapa sememangnya perlu memastikan segala tingkah laku dan pertuturan mereka kerana segala perlakuan mereka akan diperhatikan oleh anak-anak mereka. Malah, segala tingkah laku ibu bapa akan ditiru oleh anak-anak mereka. Contohnya, ibu bapa yang mempunyai tabiat buruk seperti merokok perlulah bertaubat dan berhenti merokok kerana anak-anak mereka berkemungkinan besar akan terpengaruh dan seterusnya merokok.", "Ibu bapa perlulah mengatasi apa-apa kelemahan yang ada pada diri mereka agar perbuatan mereka tidak akan menyebabkan anak-anak mereka terdedah kepada amalan yang kurang sihat. Ibu bapa tidak harus bersikap seperti ketam menyuruh anaknya berjalan betul. Dengan ini, golongan remaja tidak akan terpengaruh dengan tabiat buruk ibu bapa mereka dan seterusnya tidak akan melakukan gejala sosial yang mampu menghancurkan masa depan mereka.", "Intihanya, ibu bapa perlu memantapkan kemahiran keibubapaan mereka lagi dalam mendidik anak-anak. Contohilah ketokohan Luqmanul Hakim yang cukup hebat mendidik anak-anaknya berorientasikan Al-quran dan al-Hadis. Kita tidak mahu remaja-remaja yang bobrok dan kaya dengan pidana dihasilkan. Sebaliknya, kita inginkan barisan remaja yang berkaliber, cukup syumul dan utopia hasil didikan kedua-dua ibu bapa mereka. Marilah kita berubah, \u201csebelum padi di tangan menjadi lalang\u201d dan \u201cayam ditambat disambar helang\u201d, ayuhlah ibu bapa, berkorbanlah demi masa depan anak-anak tercinta."]}, {"h": ["Pengeluar makananbijak merancangpengiklanan", "Makanan ringan sesuatu yang menarik", "Mudah untuk memperoleh", "Harga yang murah", "Kekurangan pengawasan ibu bapa", "Penutup Karangan"], "p": ["Makanan ringan diklasifikasikan sebagai makanan yang mudah untuk disediakan dan dinikmati oleh masyarakat pengguna tanpa mengira masa. Antara makanan ringan itu meliputi kategori kerepok, gula-gula, manisan dan sebagainya. Pihak media massa sering menyiarkan bahan berita mengenai isu makanan ringan ini yang menjadi kegilaan dalam kalangan kanak-kanak Malaysia. Sebenarnya, ada banyak sebab yang membawa makanan ringan ini menjadi sesuatu yang lumrah di negara ini terutama dalam kalangan kanak-kanak.", "Punca utama yang mendorong makanan ringan ini begitu menular dalam masyarakat kita kerana syarikat pengeluar makanan ini begitu bijak merancang strategi pengiklanan produk mereka itu. Bayangkan setiap iklan yang dikaitkan dengan makanan ringan ini pasti melambangkan suasana yang ceria dan penuh rasa seronok yang mudah difahami oleh kanak-kanak kita. Ada juga syarikat yang menawarkan hadiah istimewa setiap kali makanan ringan keluaran syarikat mereka ini dibeli oleh pengguna. Jadi, makanan ringan sudah sebati dalam masyarakat kita kerana kemahiran syarikat pengeluar untuk mempromosikan produk mereka dalam bentuk yang menarik lagi unik.", "Selain itu, kanak-kanak melihat makanan ringan sebagai sesuatu yang \u201ccool\u201d atau menarik untuk dinikmati. Pada pandangan mereka, makanan ringan yang dinikmati itu akan menjadikan diri mereka lebih dikenali lalu ditiru oleh rakan-rakan yang lainnya terutama setelah melihat iklan produk tersebut. Makanan ringan telah dikatakan sebagai contoh kehidupan moden yang bersesuaian dengan jiwa kanak-kanak bergaya zaman globalisasi ini. Bayangkan, tidak ada lagi kanak-kanak yang suka menikmati dodol, kuih tempatan atau karipap di kantin kerana melihat makanan itu sudah ketinggalan zaman.", "Penularan budaya makanan ringan ini turut dikaitkan dengan mudahnya untuk memperoleh makanan sebegini. Kanak-kanak boleh membeli makanan ini di kedai runcit dan kawasan kantin sekolah pada bila-bila masa pula terutama ketika masa rehat di sekolah. Kanak-kanak mendapati keadaan sebegini memudahkan mereka untuk pergi membeli tanpa sebarang halangan pula. Maka, makanan ringan ini terus menjadi-jadi kerana makanan ini dijual di mana-mana pun.", "Kita juga tidak boleh menafikan bahawa makanan ringan itu secara relatifnya lebih murah berbanding makanan lain yang dikatakan lebih berkhasiat itu. Kadar harga yang murah ini kerana makanan ini dihasilkan tanpa khasiat dan begitu mudah cara penyediaannya berbanding dengan makanan lain yang berkualiti itu. Keadaan ini menyebabkan kanak-kanak malah orang dewasa melihat makanan ringan ini sesuatu yang boleh dinikmati sepanjang masa pula. Lama-kelamaan, mereka akan menjadi ketagih dengan makanan ringan ini tanpa disedari pula.", "Malahan, ada pihak yang mengaitkan isu ini dengan kekurangan pengawasan ibu bapa yang menjadikannya semakin meruncing itu. Banyak pihak melihat ibu bapa zaman ini terlalu sibuk bekerja sehingga tidak berupaya untuk memantau aktiviti anak terutama amalan pemakanan yang tidak sihat itu. Ibu bapa lebih suka melihat anak mereka gembira menikmati makanan ringan ini daripada menegur golongan muda itu kerana sudah penat bekerja atau tidak mahu menjejaskan hubungan kekeluarga pula. Ketiadaan teguran ibu bapa itu seolah-olah memberikan lampu hijau kepada anak untuk meneruskan amalan yang tidak sihat ini dalam kehidupan mereka itu.", "Konklusinya, makanan ringan sudah menjadi satu budaya baru dalam kehidupan generasi moden Malaysia. Kita hendaklah mula berfikir tentang kemelut ini kerana sudah pasti kualiti kesihatan kanak-kanak kita akan terjejas suatu masa nanti. Topik yang meliputi obesiti dan gigi rosak sudah mula menjadi perbualan masyarakat kita ekoran menularnya amalan memakan makanan ringan sebegini. Mungkin sudah sampai masanya, kerajaan lebih tegas dalam memantau penjualan makanan ringan ini terutama di kawasan kantin sekolah dan tempat umum yang lainnya."]}, {"h": ["Menyediakan tenaga kerja ", "Kestabilan politik dan ekonomi", "Dasar pelaburan asing yang telus dan mesra", "Kepadatan penduduk", "Masyarakat yang mudah menerima orang asing ", "Penutup Karangan Faktor untuk Menarik Pelaburan Asing"], "p": ["Dalam menuju arus kemodenan negara, pelaburan asing menjadi sebahagian daripada insentif ekonomi yang mampu melonjakkan pendapatan syarikat mahupun negara. Keadaan ini sama seperti negara-negara di dunia yang lain, Malaysia turut terlibat dalam industri yang sedang berkembang dengan membuka dasar pelaburan luar di samping turut menggalakkan pelabur-pelabur tempatan untuk mengembangkan sayap perniagaan di arena antarabangsa. Namun, kerajaan perlu mengambil langkah proaktif dan pragmatif untuk menggamit pelabur asing seterusnya membawa masuk pelaburan ke dalam negara. Persoalannya, apakah faktor yang menarik pelaburan asing ke negara kita?", "Pemimpin kita bertekad menarik pelaburan asing supaya menjadikan Malaysia negara perindustrian. Antara usaha kerajaan dalam menarik minat pelabur asing ini adalah dengan menyediakan tenaga kerja yang diperlukan oleh pelabur-pelabur asing. Sistem Pendidikan Vokasional atau kolej Vokasional telah menyediakan pelajar-pelajar yang mampu diserapkan dalam bidang pekerjaan setelah mereka tamat persekolahan. Mereka akan diterima masuk ke kolej-kolej yang menawarkan kursus kemahiran peringkat diploma. Kursus Giat Mara dan Kolej Komuniti dibawah MARA telah membantu negara dalam melahirkan tenaga kerja separa mahir justeru, penyediaan tenaga kerja ini adalah untuk menjamin pasaran kerja yang diperlukan oleh pelabur asing.", "Keamanan dalam sesebuah negara menjadi penanda aras bagi pelaburan asing. Kestabilan politik dan ekonomi menjadi daya pengukur pelabur asing untuk melabur ke negara Malaysia. Ekonomi negara yang kukuh telah menjadi faktor utama kedatangan pelabur asing untuk membawa masuk pelaburan ke dalam negara. Malah, kestabilan politik turut menjadi elemen utama yang dilihat oleh pelabur asing demi pelaburan mereka di Malaysia. Sebagai contoh, walaupun negara mengalami kejatuhan harga minyak mentah, namun disebabkan kestabilan pentadbiran negara, maka banyak pelabur masuk untuk membuat pelaburan. Perkara inilah yang selalu dititikberatkan oleh kerajaan demi memastikan pelaburan asing tidak keluar dari negara Malaysia.", "Kerajaan juga mengamalkan dasar pelaburan asing yang telus dan mesra pelabur. Kerajaan telah banyak membuka peluang dan ruang kepada pelabur asing untuk melabur dengan syarat-syarat yang minimum tetapi masih menguntungkan negara. Hal ini dikatakan demikian kerana kerajaan mendapati kehadiran pelabur asing ini akan membuka banyak peluang pekerjaan kepada rakyat. Strategi ini juga membantu pemindahan teknologi. Sebagai contoh, Kehadiran syarikat ternama automobil dari negara Jepun dan Korea seperti Toyota, Honda, Kia dan Hyundai pada hari ini telah mula memindahkan teknologi mereka ke Malaysia atas dasar ketelusan negara dalam polisi pelaburan asing mereka dalam situasi menang menang.", "Jumlah kepadatan penduduk juga menjadi faktor yang mampu menarik minat pelabur. Pelabur melihat pasaran tempatan sebagai tempat mereka untuk menjual produk. Objektif utama mereka ialah memasarkan produk yang boleh terima oleh rakyat Malaysia. Pelabur akan melihat kecenderungan pasaran tempatan yang kebanyakannya merupakan penganut agama Islam. Produk yang mendapat pengiktirafan halal akan diberi keutamaan. Matlamat utama pelaburan adalah untuk memperluas pasaran produk. Dengan cara ini, pelabur memasarkan barangan dengan kos pekerja tempatan untuk pasaran tempatan atau domestik. Secara tidak langsung, pelaburan asing ini telah membantu kemasukan teknologi dalam negara.", "Selain itu, sosio budaya masyarakat Malaysia yang mudah menerima kedatangan orang asing menjadi faktor menarik minat pelabur asing untuk melabur ke Malaysia. Pelabur asing berasa selamat dan tenang apabila berada dalam kolompok penduduk tempatan. Mereka selesa berurusan dengan masyarakat tempatan untuk melakukan hubungan dan kerjasama perniagaan. Malah hubungan baik ini menjadikan Malaysia sebuah negara yang bebas untuk memasarkan produk terutamanya produk muslim yang mendapat pensijilan Halal dari JAKIM. Secara tidak langsung, budaya mesra ini turut memberi impak kepada pekerja asing yang mencari rezeki bak kata peribahasa ada gula ada semut.", "Tuntasnya, dalam usaha menarik pelaburan dari luar negara, kerajaan tidak harus lupa akan pelabur tempatan yang turut menyumbang dalam KDNK negara. Kerajaan perlulah menjadi jambatan penghubung antara syarikat tempatan dengan syarikat luar negara agar jalinan kerjasama perniagaan dapat diadakan demi kebaikan bersama. Oleh itu, kerajaan janganlah menganaktirikan pelabur tempatan dengan menafikan persaingan sihat dalam perniagaan . Dasar pelaburan negara ini haruslah dikaji impak secara mikro dan makro dalam memastikan kerajaan tidak bersikap seperti menyusukan kera dihutan anak di rumah mati kelaparan."]}, {"h": [], "p": ["Gejala merokok kian meningkat kini walaupun pelbagai kempen dijalankan untuk mengurangkan perokok. Banyak remaja, lelaki mahupun perempuan yang terjebak dalam tabiat buruk ini. Tabiat merokok bukan sahaja membazirkan wang malah membawa pelbagai penyakit yang boleh membawa maut seperti kanser paru-paru. Menurut Menteri Kesihatan, peningkatan merokok dalam kalangan remaja kian meningkat mengikut statistik sejak tahun 2006.", "Kempen anti merokok yang sedang dijalankan oleh kerajaan baru-baru ini sememangnya satu langkah yang baik. Kerajaan patut dipuji kerana berusaha untuk membanteras tabiat merokok. Kempen ini memberi penumpuan kepada rupa paras negatif orang yang merokok untuk menakutkan remaja yang terjebak dalam tabiat ini. Kempen ini juga menunjukkan keadaan paru-paru orang yang merokok. Paru-paru tersebut hitam, kering, dan sungguh menakutkan.", "Kempen anti merokok ini disebarkan secara meluas dalam pelbagai media. Televisyen, surat khabar, dan juga radio kini dipenuhi dengan iklan-iklan antimerokok. Para remaja yang majoritinya menonton televisyen serta mendengar radio diberi kesedaran mengenai tabiat merokok dan kesan-kesan melalui iklan-iklan ini. Melalui pengiklanan golongan sasaran kempen ini, iaitu perokok seharusnya dapat dicapai dan kadar perokok dapat dikurangkan.", "Kempen anti merokok yang dilancarkan oleh kerajaan kira-kira setahun yang lalu di seluruh negara berlandaskan slogan \u201cTak Nak!\u201d Slogan ini sangat sesuai untuk membuang tabiat buruk merokok dan mengatakan \u201ctak nak kepada rokok.\u201d Kesan-kesan buruk tabiat merokok yang dipaparkan dapat menanam rasa takut dalam jiwa perokok. Pihak kerajaan berharap kempen-kempen ini dapat menyedarkan perokok untuk berhenti merokok dan mengamalkan gaya hidup sihat."]}, {"h": ["Menjual barang dengan harga yang murah ", "Mendidik ahli dalam dunia perniagaan", "Memudahkan urusan pembelian", "Memupuk semangat berkumpulan", "Penutup Karangan Koperasi Sekolah"], "p": ["Tokoh koperasi negara iaitu Allahyarham Profesor Diraja Ungku A. Aziz bin Ungku Abdul Hamid merupakan pengasas Koperasi Angkasa dan beliau telah membangkitkan semula cetusan idea tentang koperasi sekolah ini pada 1968. Usaha beliau ini telah membuahkan hasil apabila sembilan buah sekolah telah terpilih menjadi perintis penubuhan koperasi sekolah sekali gus menjadi model penubuhan koperasi di sekolah-sekolah lain. Usaha murni yang dilakukan oleh tokoh pendidikan dan koperasi negara ini semestinya mempunyai peranan yang tersendiri dan bukan hanya sekadar memenuhi aktiviti kokurikulum. Persoalannya, apakah peranan utama penubuhan koperasi di sekolah ?", "Salah satu peranan utama penubuhan koperasi sekolah adalah untuk menjual peralatan sekolah dengan harga yang murah dan berpatutan untuk membantu golongan murid yang kurang berkemampuan atau miskin. Pada masa sama, murid yang miskin dapat menjimatkan wang perbelanjaan kerana mereka dapat membeli peralatan sekolah dengan harga yang murah seterusnya baki wang perbelanjaan dapat disimpan sebagai tabungan untuk masa hadapan sesuai dengan peribahasa Melayu yang mengatakan ingat sebelum kena jimat seblum habis.", "Selain itu, koperasi juga mendidik ahlinya dalam dunia perniagaan. Bagi ahli yang terpilih, mereka berpeluang menjalani latihan amali dalam bidang perniagaan. Hal ini akan dapat membentuk fikiran dan impian mereka untuk menjadi seorang enterpeneur pada masa akan datang. Malah, sikap ini akan membentuk sikap rajin bekerja dan berniaga untuk mencapai sesuatu yang diingini kerana bagi mereka, yang bulat tidak datang bergolek, yang pipih tidak datang melayang. Secara tidak langsung, murid yang menjadi ahli jawatankuasa akan memiliki semangat berdikari dan menjadi anak yang bertanggungjawab pada diri, keluarga, pelajaran dan masa depan.", "Di samping memupuk ilmu perniagaan, koperasi sekolah juga telah memudahkan urusan pembelian barangan dan perkhidmatan. Pada hari ini, skop koperasi sekolah semakin luas dengan menyediakan khidmat melayari Internet, mencetak dokumen dan membuat salinan dokumen bagi memudahkan pelajar mendapatkan perkhidmatan tersebut tanpa pergi ke pusat Internet di pekan yang jauh dari rumah. Secara tidak langsung koperasi sekolah berjaya mengembangkan sayap dengan menawarkan pelbagai keperluan pelajar, guru, kakitangan sekolah, dan ibu bapa.", "Tidak dinafikan koperasi berperanan memupuk semangat berkumpulan yang saling menolong antara satu sama lain. Dalam hal ini, koperasi membantu ahli-ahlinya untuk mendapatkan barangan dengan harga yang murah dan berpatutan. Pada masa yang sama, koperasi memperoleh keuntungan perniagaan dan keuntungan tersebut dikongsi dengan ahli melalui pemberian dividen pada hujung tempoh perakaunan. Secara tidak langsung, dividen ini akan memberi semangat kepada warga sekolah untuk membeli barang persekolahan dan keperluan di koperasi sekolah kerana mereka akan mendapat keuntungan dividen pada akhirnya berbanding jika membeli di kedai luar yang tidak memperoleh apa-apa faedah pada hujung tahun perniagaan mereka. Terbukti bahawa, membeli di koperasi lebih besar faedahnya.", "Secara konklusinya, koperasi sekolah yang diilhamkan oleh tokoh negara ini telah menjadi satu wahana yang mampu menyumbang kejayaan kepada sekolah dan pelajar. Oleh itu, sokongan padu daripada semua pihak terutamanya ibu bapa dalam menggalakkan anak- anak membeli barangan di koperasi sekolah agar mereka dapat menikmati faedah secara langsung atau tidak langsung daripada koperasi."]}, {"h": ["Makan bersama-sama", "Aktiviti riadah", "gotong-royongmelakukan kerja rumah", "Penutup Karangan"], "p": ["Seperti yang kita sedia maklum, slogan \u2018Baiti, Jannati\u2019 atau \u2018Rumahku, Syurgaku\u2019 sering singgah di kuping kita dilihat sangat gah. Ironinya, slogan itu hanyalah tinggal slogan kerana masalah dalam hubungan keluarga terus menjadi polemik dan paparan di media massa arus perdana. Contohnya, isu penderaan, perceraian dan gejala sosial hanyalah sebahagian daripada masalah dalam keluarga yang sering menadi topik perbincangan. Buktinya, statistik yang dikeluarkan oleh Kementerian Pembangunan Wanita, Keluarga dan Masyarakat menunjukkan bahawa Selangor mencatatkan bilangan pasangan Islam bercerai paling tinggi dengan pola perceraian di Malaysia meningkat.", "Selain itu, terdapat pasangan yang berkahwin kurang lima tahun sudah mengalami kegoyahan rumah tangga ibarat peribahasa retak menanti belah. Apabila menyedari hakikat ini, ibu bapa seharusnya mencari jalan untuk menyelamatkan mahligai yang dibina dengan melakukan aktiviti yang sesuai. Persoalannya, apakah aktiviti-aktiviti yang perlu dilakukan keluarga untuk mengeratkan hubungan keluarga?", "Antara cara yang boleh dilakukan oleh ibu bapa dengan anak-anak untuk mengeratkan hubungan keluarga ialah keluarga boleh makan bersama-sama. Hal ini dikatakan demikian kerana ibu bapa yang sibuk mencari rezeki sering mengabaikan tanggungjawab ini kerana kekangan masa. Oleh itu, mereka akan memberikan wang kepada anak-anak untuk makan di luar sehingga mereka tidak betah untuk makan di rumah. Sebagai contoh, ibu bapa boleh menjadikan waktu malam dan hari cuti sebagai hari wajib untuk berkumpul dan makan bersama-sama.", "Sebelum makan, anak-anak juga perlu membantu ibu bapa seperti memotong sayur, menyusun pinggan mangkuk dan memasak hidangan. Selepas makan pula, anak-anak boleh mencuci pinggan mangkuk dan mengelap meja makan. Kesannya, ibu bapa boleh bertanyakan masalah anak-anak dan memberikan jalan penyelesaian kerana kehidupan remaja sememangnya dipenuhi onak dan duri. Pada masa itu juga, ibu bapa boleh memberikan buah fikiran agar anak-anak mendapat jalan penyelesaian seterusnya menggalakkan komunikasi yang berkesan.", "Di samping makan bersama-sama, keluarga juga boleh melakukan aktiviti riadah pada masa senggang. Umum mengetahui bahawa terdapat ramai ibu bapa yang terpaksa kerja lebih masa pada hujung minggu sehingga anak-anak terpaksa mencari hiburan dengan rakan- rakan hingga terperangkap dalam kancah gejala sosial. Buktinya, kajian ahli psikologi mendapati bahawa anak-anak yang kurang perhatian dan kasih sayang akan mudah terjebak dengan masalah sosial demi meraih perhatian. Misalnya, ibu bapa perlulah membawa anak- anak pergi makan angin dengan melancong dan berkelah ke tempat-tempat menarik seperti Pulau Tioman, Pantai Cenang atau Hutan Simpan Belum.", "Tambahan pula, ibu bapa boleh melakukan aktiviti yang menarik seperti membina istana pasir, berkhemah, melakukan barbekue atau meneroka hutan. Pada masa ini, ibu bapa janganlah melakukan kerja pejabat sebaliknya melayan anak-anak bermain-main. Natijahnya, anak-anak akan berasa diri mereka dihargai lalu mengelakkan diri melakukan perkara yang boleh menconteng arang ke muka ibu bapa.", "Bukan itu sahaja, untuk mewujudkan keluarga bahagia, ahli keluarga boleh bergotong-royong melakukan kerja rumah. Seperti yang kita sedia maklum, ibu bapa di kota metropolitan kebiasaannya bekerja dan mereka sudah letih apabila pulang ke rumah. Oleh hal yang demikian, anak-anak boleh membantu ibu bapa mengemas rumah seperti menyapu sampah, mengemop lantai dan mengemas ruang tamu. Dalam pada itu, pembahagian kerja antara adik-beradik boleh dilakukan mengikut kesesuaian usia dan tenaga kerana muafakat membawa berkat. Di samping itu, pada hujung minggu, ibu bapa boleh mengajak anak-anak membersihkan kawasan persekitaran seperti menebas rumput dan membersihkan longkang. Implikasinya, langkah ini dapat mengurangkan beban ibu bapa yang telah gigih membanting tulang empat kerat. Semangat bekerjasama dan bertolak ansur juga dapat dipupuk dalam sanubari ahli keluarga.", "Secara konklusinya, terdapat berbagai-bagai aktiviti yang perlu dirancang dan dilaksanakan oleh ibu bapa dengan anak-anak untuk mewujudkan keluarga yang bahagia. Sehubungan dengan itu, semua pihak perlulah bekerjasama dalam meletakkan tanggungjawab ini di atas bahu masing-masing kerana peribahasa ada menyatakan bahawa berat sama dipikul, ringan sama dijinjing. Benarlah seperti yang dinukilkan oleh Allahyarham P. Ramlee menerusi lirik lagu \u2018Sedangkan Lidah Lagi Tergigit\u2019, perselisihan faham antara suami dengan isteri pasti berlaku. Oleh itu, pasangan hendaklah mengamalkan prinsip bertolak ansur dan berhemah dalam menyelesaikan masalah keluarga.", "Dalam pada itu, kerajaan hendaklah mengeluarkan garis panduan tentang larangan masa bekerja lebih waktu kepada individu yang telah berkahwin demi menjaga keharmonian rumah tangga. Pihak swasta juga tidak boleh melepaskan tanggungjawab kerana mereka boleh menganjurkan kursus dan seminar seperti Keluarga Sakinah demi bersama-sama memikul obligasi ini. Semoga dengan usaha yang bersepadu ini, impian kudus untuk mewujudkan keluarga yang bahagia dapat direalisasikan dengan jayanya."]}, {"h": ["Tidak mengamalkan pemakanan yang seimbang", "Kurang menjaga kebersihan", "Hubungan sosial tanpa sekatan", "Kurang kesedaran daripada masyarakat", "Kurang menjaga kepentingan orang lain", "Penutup Karangan penularan penyakit berjangkit"], "p": ["Fenomena penyakit berjangkit sudah biasa dalam kalangan masyarakat masa kini. Di Malaysia khususnya, fenomena penyakit berjangkit ini sering diuar-uarkan di media cetak, elektronik dan sebagainya. Namun begitu, masyarakat kini kurang mengambil berat terhadap amalan gaya hidp yang sihat. Oleh hal yang demikian, masyarakat akan mudah untuk dijangkiti penyakit terutamanya penyakit berjangkit yang semakin menular kebelakangan ini seperti penyakit selesema H1N1. Oleh itu, tindakan segera perlu diambil oleh masyarakat untuk mengelakkan masyarakat daripada dijangkiti penyakit berjangkit. Hal ini demikian kerana, penyakit berjangkit ini semakin menular disebabkan amalan yang kurang sihat.", "Masyarakat yang tidak mengamalkan pemakanan yang seimbang akan mudah untuk dijangkiti penyakit berjangkit. Hal ini demikian kerana, pemakanan yang seimbang akan mendatangkan pelbagai jenis sumber tenaga di dalam tubuh badan kita. Sekiranya kita tidak mengamalkannya, antibodi yang terdapat di dalam badan akan menjadi lemah, kurangnya zat di dalam tubuh badan dan sebagainya. Hal yang sedemikian akan menyebabkan kita mudah untuk dijangkiti penyakit berjangkit disebabkan antibodi atau ketahanan diri yang lemah untuk melawan penyakit tersebut. Oleh hal yang demikian, langkah yang proaktif perlulah diambil oleh masyarakat untuk mengatasi masalah penyakit berjangkit ini daripada dijangkiti, bak kata pepatah, \u201cMencegah lebih baik daripada mengubati\u201d.", "Selain itu, masyarakat juga kurang menjaga kebersihan diri dan juga persekitaran. Hal yang sedemikian akan menyebabkan seseorang itu mudah untuk dijangkiti oleh penyakit berjangkit ini. Dengan persekitaran yang kotor, seseorang akan mudah dijangkiti oleh penyakit berjangkit ini. Sebagai contohnya, apabila seseorang itu memegang tombol pintu, kemudian tanpa membasuh tangan lalu makan, sudah tentu seseorang itu akan mendapat penyakit kerana tombol pintu tersebut mengandungi kuman yang dibawa oleh orang lain. Oleh hal yang demikian, langkah untuk membasuh tangan perlulah dipraktikkan oleh semua anggota masyarakat untuk mengelakkannya daripada djangkiti oleh penyakit. Hal ini bersesuaian dengan peribahasa Melayu, \u201cJangan sudah terhantuk baru nak tengadah\u201c.", "Hubungan sosial tanpa sekatan turut juga menyumbang kepada penularan fenomena penyakit berjangkit yang berteraskan kurangnya amalan gaya hidup sihat. Hubungan seks yang dilakukan oleh segelintir masyarakat akan menyebabkan viris HIV tersebar. Hal ini berlaku demikian kerana, tanpa pemakaian alat pencegahan seperti kondom, virus tersebut akan tersebar melalui alat sulit mereka. Hal yang sama juga berlaku seperti penggunaan atau perkongsian jarum suntikan untuk dadah. Amalan tersebut akan menyebabkan seseorang itu akan dijangkiti virus HIV dan seterusnya menghidap AIDS. Oleh itu, langkah yang bijak perlulah diambil oleh semua anggota masyarakat supaya dapat mengatasinya, bak kata pepatah, \u201cSediakan payung sebelum hujan\u201c.", "Selain itu, kurang kesedaran daripada masyarakat turut menyebabkan penularan fenomena ini. Masyarakat pada masa kini terlalu mengejar kemewahan dengan mengumpul harta dunia sehingga kurang mengambil tahu terhadap isu semasa pada masa ini. Masyarakat jenis ini terlalu mementingkan diri mereka sendiri serta hidup di dalam dunianya sendiri. Kebanyakan daripada mereka ini tidak mengetahui isu semasa yang berkaitan dengan virus H1N1 yang mementingkan penjagaan kebersihan diri dan mengelakkan mereka daripada pergi ke luar negara untuk mengelakkan diri mereka daripada dijangkiti oleh virus tersebut.Namun begitu, segelintir daripada mereka terlalu mementingkan diri sendiri sehingga melanggar larangan tersebut. Apabila sudah dijangkiti barulah hendak menyesal, bak kata pepatah, \u201dNasi sudah menjadi bubur\u201d.", "Pihak Kementerian Kesihatan Malaysia telah menyarankan supaya sesiapa yang disyaki dijangkiti penyakit virus H1N1 supaya dikuarantin bagi mengelakkan virus tersebut daripada merebak. Namun begitu, masyarakat kini\u00a0keras kepala\u00a0sehingga mengancam nyawa orang lain. Perbuatan yang sedemikian telah membantu penyebaran virus tersebut sehingga sukar untuk dikawal oleh pihak berkuasa kesihatan. Langkah yang diambil seperti mengadakan kuarantin seperti yang disarankan oleh pihak berkuasa\u00a0bertujuan untuk menjaga kepentingan orang lain serta mengawal mereka daripada terus menyebarkan virus tersebut dengan lebih cepat.", "Oleh hal yang demikian, penularan penyakit berjangkit ini memang disebabkan oleh kurangnya amalan gaya hidup yang sihat oleh masyarakat. Jadi, langkah yang proaktif perlulah diambil oleh pihak kerajaan dan bukan kerajaan dengan cara yang lebih efektif seperti mempertingkat kempen-kempen kesedaran. Selain itu, pihak sekolah juga turut memainkan peranan yang penting untuk memberikan input mengenai penyakit berjangkit ini kepada para pelajar. Sekiranya langkah ini tidak diambil, nescaya masyarakat akan menjadi mangsa kepada ancaman penyakit berjangkit ini. Oleh itu, kita perlulah bersiap sedia untuk menghadapinya dan hal ini bersesuaian dengan peribahasa Melayu, \u201dSediakan payung sebelum hujan\u201d."]}, {"h": ["Mengenali tokoh kemerdekaan negara", "Memupuk semangat patriotisme di sekolah", "Melawat tempat bersejarah", "DedahanJalur Gemilang ", "Lagu patriotik", "Penutup Karangan Semangat Patriotisme"], "p": ["Sejak belakangan ini, banyak diperkatakan tentang pemupukan semula semangat kebangsaan atau nasionalisme dalam kalangan masyarakat majmuk di negara ini. Gesaan ini memang wajar memandangkan generasi muda khususnya pelajar tidak lagi bersemangat kebangsaan seperti generasi sebelum merdeka. Lebih tepat kalau dikatakan semangat cinta akan negara dalam kalangan generasi muda kini adalah longgar, lemah, dan tidak bermaya. Pada marcapada yang pesat membangun dalam teknologi maklumat ini, semangat patriotik adalah penting untuk membina jati yang kental dan kuat agar dapat mewujudkan perpaduan nasional. Persoalannya, apakah cara cara untukmemupuk semangat patriotisme dalam kalangan pelajar?", "Pelbagai usaha boleh dilakukan untuk memupuk semangat patriotisme dalam kalangan remaja kini. Pertamanya, mereka hendaklah digalakkan untuk mengenali tokoh-tokoh yang memperjuang untuk kemerdekaan negara dan mereka juga hendaklah didedahkan kepada jasa-jasa serta pengorbanaan pejuang tanah air kita agar golongan remaja kita sedar dan insaf, bak kata pepatah \u201cTak kenal maka tak cinta\u201d.", "Kita perlu mengikuti semangat cinta akan negara yang ditunjukkan oleh tokoh-tokoh sejarah seperti Hang Tuah, Tunku Abdul Rahman dan lain-lain lagi. Tokoh-tokoh tersebut berani menentangkan segala kuasa luar yang ingin menguasai tanah air kita pada zaman dahulu. Kalau generasi muda tahu akan pahit maung dan susah payahnya tokoh-tokoh pada zaman silam memperjuangkan kemerdekaan negara , tentunya mereka tidak tergamak menghancurkan keamanan dan kemakmuran yang dikecapi kini dengan tindakan-tindakan negatif.", "Pihak sekolah pula hendaklah menanam semangat cinta akan negara dalam diri setiap pelajar dengan menyelitkan kecintaan kepada bangsa dan negara dalam setiap subjek seperti , bekerjasama, tolong-menolong, bertoleransi serta berbudi bahasa. Para pendidik hendaklah menggunakan beberapa minit daripada jadual pengajaran sesuatu mata pelajaran untuk menanamkan semangat kecintaan kepada bangsa dan negara. Pendidikan perlu menyuntik semangat juang dan keyakinan diri dalam diri setiap pelajar. Mereka perlu didedahkan dengan semangat \u201cMalaysia Boleh\u201d seperti yang dilakukan oleh Datuk Azhar Mansur dan para pendaki Gunung Everest. Semangat cinta akan negara juga hendaklah dipupuk pada peringkat awal persekolahan lagi. Ibu bapa hendaklah mengasuh anak-anak mereka supaya menghormati keutuhan dan kedaulatan negara.", "Selain itu, generasi muda hendaklah digalakkan melawat tempat-tempat bersejarah. Pemerhatian mereka kepada kesan-kesan peninggalan sejarah akan melahirkan semangatjuang untuk mempertahankan negara daripada ancaman musuh. Misalnya, kunjungan ketempat-tempat yang bersejarah seperti Bandar Hilir, Melaka akan mengingatkan mereka kepada sejarah hitam negara ketika dijajah oleh Portugis, Belanda dan Inggeris.", "Tamabahan pula, dedahan Jalur Gemilang dapat memupuk semangat patriotisme dalam kalangan remaja. Golongan muda perlu selalu didedahkan kepada Jalur Gemilang yang berkibar megah pada sepanjang masa dan perayaan Hari Kebangsaan setiap tahun. Hal ini sepatutnya dijadikan wadah untuk memperbaharui azam mempertahan kemerdekaan pada masa depan. Mereka perlu diberi kesedaran betapa pentingnya erti kemerdekaan terhadap sesebuah negara. Sikap yang positif ini mestilah ditanam pada setiap individu supaya mereka sentiasa membuat sesuatu dengan berdasarkan semangat cinta akan Negara.", "Seterusnya, mereka juga perlu didedahkan kepada lagu-lagu patriotik terutama lagu \u201cNegaraku\u201d untuk menyemaikan rasa cinta dan taat kepada negara. Pihak-pihak yang tertentu seperti Persatuan Sejarah Malaysia boleh menganjurkan pertandingan lagu bertemakan semangat patriotik dalam kalangan pelajar dan generasi muda. Peraduan seperti ini akan memberi kesempatan kepada golongan muda untuk mengumpulkan bahan-bahan sejarah yang banyak dalam akhbar-akhbar. Pengumpulan bahan-bahan sejarah ini secara tidak langsung akan mencelikkan mereka kepada sejarah perjuangan generasi silam demi kemerdekaan negara daripada belenggu penjajah.", "Kesimpulannya, perasaan patriotisme amat penting terhadap kestabilan sesebuah negara. Tahap cinta akan negara dalam sesebuah negara merupakan suatu unsure yang amat mempengaruhi pembangunan negara. Oleh itu, kerajaan hendaklah memupuk semangat patriotisme dalam setiap orang rakyat, khususnya dalam kalangan remaja supaya dapat melahirkan seorang modal insan yang cinta akan negara dan pemimpin yang berwibawa untuk masa yang akan datang."]}, {"h": ["Kesan: Tidakmemahamiantarasatu sama lain", "Kesan: Masalah pengabaian ahli\u2010ahli keluarga", "Faktor: Sikap ibu bapa yang individualistik dan materialistik", "Usaha: Meluangkan masa untuk keluarga", "Usaha: Didikan agama dan moral", "Kesimpulan Karangan"], "p": ["Pada era pascainovasi ini, negara Malaysia sedang mengalami transformasi daripada sebuah negara yang sedang membangun kepada sebuah negara yang pesat dan rancak pembangunannya. Dewasa ini, Malaysia mengorak langkah dalam menyongsong arus kemajuan yang kian deras. Namun, sejajar dengan arus pembangunan negara, perkara yang acap kali merimaskan masyarakat sarwajagat ialah isu hubungan kekeluargaan yang semakin renggang. Dalam keghairahan mengejar kebendaan dan kemewahan, hubungan kekeluargaan yang semakin renggang mula berakar umbi sejak dahulu lagi. Keluarga boleh ditakrifkan sebagai satu institusi yang terdiri daripada orang\u2010orang yang tersayang dan dikasihi termasuk keturunan moyang yang sama. Keluarga boleh diklasifikasikan kepada dua jenis, yakni keluarga nukleus dan keluarga besar. Keluarga nukleus terdiri daripada ibu, bapa, abang, kakak serta adik. Keluarga besar pula terdiri daripada keluarga nukleus, nenek, datuk, sepupu, mak cik, dan pak cik. Mutakhir ini, hubungan kekeluargaan yang semakin renggang dan bobrok kian menggamit perhatian semua pihak.", "Memang tidak dapat dinafikan bahawa hubungan kekeluargaan yang semakin renggang mampu menyumbang kepada pelbagai impak negatif. Antara kesan daripada kemelut ini ialah kegagalan ahli keluarga dalam memahami serta saling menghormati antara ahli keluarga sendiri. Hubungan kekeluargaan yang semakin renggang dapat dilihat dengan ketara menerusi beberapa kejadian yang bobrok.", "Sebagai contoh, keratan akhbar daripada Berita Harian melaporkan bahawa seorang bapa bertindak mencabuli kehormatan dan merogol anak perempuannya semasa ketiadaan orang lain di rumah. Kejadian sumbang mahram ini merupakan satu insiden yang amat menyedihkan dam memalukan. Seandainya hubungan kekeluargaan semakin renggang, ahli\u2010ahli keluarga akan menghadapi masalah untuk berkomunikasi dan saling bertukar fikiran. Hal ini demikian kerana hubungan yang renggang ini telah memusnahkan jalinan kekeluargaan yang akrab dan erat. Oleh itu, ahli\u2010ahli keluarga tidak memahami antara satu sama lain dan seterusnya konflik dan perselisihan faham mudah berlaku. Kejadian ini akan mengakibatkan pergaduhan dan sekali gus ahli\u2010ahli keluarga bermusuhan sesama sendiri.", "Di samping itu, hubungan kekeluargaan yang semakin renggang turut menyumbang kepada masalah pengabaian ahli\u2010ahli keluarga khususnya golongan tua dan bayi. Penghantaran golongan warga emas yang uzur dan pembuangan bayi yang masih belum mencecah usia tiga bulan tidak lagi asing kepada masyarakat metropolitan khususnya di Kuala Lumpur. Masyarakat moden pada hari ini beranggapan bahawa golongan warga emas merupakan suatu beban yang menyusahkan mereka. Oleh itu, mereka bertindak menghantar golongan ini khususnya ibu bapa mereka yang tua dan uzur ke rumah orang tua\u2010tua. Mereka langsung tidak memahami perasaan ibu bapa mereka yang terasa diabaikan oleh cahaya mata sendiri.", "Selain itu, ada pula golongan ibu bapa yang masih muda dan mentah pemikirannya bertindak membuang bayi mereka ke dalam tong sampah mahupun meletakkannya di tepi jalan dan di kaki lima. Perbuatan yang hina ini dipercayai dilakukan atas sebab ibu bapa tidak bersedia dan tidak mampu untuk memikul tanggungjawab untuk membela seorang bayi. Angkara mengabaikan ahli keluarga khususnya warga emas merupakan senario yang amat memalukan. Oleh itu, isu ini tidak seharusnya dipandang enteng oleh semua pihak.", "Peribahasa Melayu ada mengatakan masakan pokok boleh bergoyang kalau tiada angin yang bertiup. Tiada pihak yang patut dipersalahkan melainkan ahli keluarga itu sendiri. Isu hubungan kekeluargaan yang semakin renggang kian hangat diperdebatkan oleh media massa. Memang tidak dapat dinafikan bahawa sikap ibu bapa yang individualistik dan materialistik merupakan pemangkin utama kepada kemelut ini. Dewasa ini, golongan ibu bapa taksub mengejar kebendaan dan beranggapan bahawa kerjaya dan wang ringgit adalah lebih afdal daripada keluarga sendiri. Mereka turut beranggapan bahawa kemewahan dan kerjaya dijadikan sebagai kayu ukur dalam menilai status sosial mahupun kemampuan individu dalam masyarakat. Anggapan ini adalah salah sama sekali kerana keluarga merupakan aset paling berharga bagi semua insan di seantero marcapada.", "Keluarga merupakan aset yang paling signifikan dan tidak dapat ditukar beli dengan wang ringgit. Akan tetapi, golongan ibu bapa yang lebih mementingkan kerjaya semata\u2010 mata untuk kepuasan dan keselesaan diri sendiri telah mengabaikan anak\u2010anak mereka dan menggantikan kasih sayang dengan sogokan wang ringgit. Anak\u2010anak ini telah kehilangan satu wahana untuk bertukar fikiran dan pendapat dengan ibu bapa mereka. Mereka bertindak mencari rakan sebaya dan meluahkan segala isi hati kepada rakan yang dipercayai berupaya membantu mereka. Bertitik\u2010tolak dari sinilah, gejala sosial mula berlaku dan menular tanpa mencapai titik noktahnya.", "Isu ini yang diumpamakan seperti bangkai gajah yang ditutup dengan nyiru haruslah ditangani dengan segera. Pelbagai langkah penyelesaian yang pragmatik, sistematik dan konkrit haruslah diambil secara berterusan. Ahli keluarga haruslah lebih banyak meluangkan masa untuk keluarga. Masa yang diperuntukkan pula haruslah dimanfaatkan dengan sepenuhnya. Sebaik\u2010baiknya, segala konflik atau masalah yang dihadapi oleh sesiapa sahaja dalam keluarga itu hendaklah dibawa berbincang bersama- sama. Tambahan pula, ahli\u2010ahli keluarga pula seharusnya menjadikan hari Ahad sebagai hari keluarga supaya ahli keluarga dapat bersama\u2010sama tanpa gangguan aktiviti lain seperti mesyuarat dan aktiviti kokurikulum.", "Selain itu, ahli\u2010ahli keluarga khususnya golongan remaja haruslah didedahkan kepada didikan agama dan moral. Masyarakat kontemporari acap kali memandang enteng mengenai didikan agama dan moral. Didikan agama dan moral mampu membentuk jati diri dan hubungan kekeluargaan yang utuh. Melalui pengenalan Kurikulum Bersepadu Sekolah Rendah (1983) dan Kurikulum Bersepadu Sekolah Menengah (1989), subjek Pendidikan Moral dan Pendidikan Agama telah diperkenalkan. Program ini bertujuan untuk menerapkan nilai\u2010 nilai murni dalam jiwa pelajar khususnya dalam menghargai dan mencintai keluarga. Namun demikian, pelajar mutakhir ini hanya menganggap bahawa subjek\u2010subjek ini lebih berorientasikan peperiksaan daripada ilmu praktikal. Dengan erti kata yang lain, ilmu teori lebih diutamakan daripada ilmu praktikal. Jadi, pihak sekolah dan pelajar haruslah berganding bahu sama ada dalam memberikan kesedaran tentang kepentingan hubungan kekeluargaan yang erat atau dalam menghargai hubungan kekeluargaan agar pergolakan mahupun konflik tidak ditimbulkan sesama ahli keluarga.", "Sebagai intiha bicara, komitmen yang jitu dan padu haruslah diberikan daripada semua pihak. Penerapan nilai\u2010nilai murni mengenai hubungan kekeluargaan dalam jiwa anak\u2010anak muda haruslah dilakukan sejak dari usia yang muda lagi. Bak kata peribahasa, melentur buluh biarlah dari rebungnya yang sepatutnya dijadikan azimat demi kebahagiaan sejati . Generasi muda khususnya golongan muda haruslah diberikan kesedaran mengenai keperluan sebuah institusi keluarga yang harmonis. Remaja merupakan pemangkin dan pelopor kepada kepimpinan negara kelak. Merekalah bakal pemimpin dan akan mengetuai pucuk pimpinan negara kelak.", "Tambahan pula, remaja haruslah melengkapkan diri dengan lunas keluhuran moral supaya hubungan kekeluargaan yang erat dapat dijalin. Sebelum nasi menjadi bubur, eloklah kita menjangkau sehabis tangan dan menggembleng tenaga dalam membendung kemelut ini. Janganlah menjadikan Malaysia sebagai sebuah negara yang makmur dari segi ekonomi tetapi muflis dari segi kebudayaan dan nilai-nilai murni. Namun demikian, sekarang bukanlah masanya untuk menopang dagu dan menuding jari. Misi dan visi rakyat jelata untuk menjadikan Malaysia sebagai sebuah negara yang tersohor dan terkemuka di seantero marcapada pasti bersifat fatamorgana seandainya kemelut ini tidak dapat ditangani. Institusi keluarga yang harmonis amatlah penting dalam melahirkan golongan pemimpin negara kelak. Kejayaan seseorang individu bermula daripada institusi keluarga yang sempurna.", "Pendek kata, segenap lapisan masyarakat di seluruh pelosok negara haruslah berganding bahu dalam menangani kemelut hubungan kekeluargaan yang semakin renggang. Jadikanlah \u201cRumahku Syurgaku\u201d sebagai tempat terperciknya sinar kebahagiaan dalam kehidupan seseorang. Jangan jadikan rumah sebagai lembah pergaduhan mahupun pertelingkahan. Rumah sepatutnya dijadikan sebagai satu tempat yang gembira dan bukannya sebagai satu tempat yang menimbulkan suasana yang tegang."]}, {"h": ["Menyediakan khidmat nasihat kepada pelajar", "Sumber maklumat berkaitan kerjaya pelajar", "Meningkatkan motivasi pelajar", "Membentuk nilai dan kemenjadian pelajar", "Penutup Karangan Kepentingan Bimbingan dan Kaunseling"], "p": ["Masalah disiplin yang kian menjadi-jadi dewasa ini antaranya masalah poteng sekolah, merokok, dadah, masalah vandalisme, hedonisme buli, serta tidak ketinggalan masalah jenayah. Permasalahan yang ditimbulkan pelajar menyebabkan mereka tidak dapat menumpukan tanggungjawab mereka sebagai seorang pelajar. Oleh sebab itu, pada tahun 1996, Kementerian Pendidikan Malaysia telah menempatkan kaunselor untuk mengelolakan Unit Bimbingan dan Kaunseling di sekolah untuk menangani masalah disiplin pelajar yang sebelum ini dikendalikan oleh guru bimbingan kaunseling. Persoalannya, apakah tanggungjawab Unit Bimbingan dan Kauseling di sekolah?", "Antara kepentingan Bimbingan dan Kauseling yang dipertanggungjawab kepada kaunselor sekolah adalah untuk menyediakan khidmat nasihat kepada pelajar. Sebagaimana kita sedia maklum, kini pelbagai masalah pelajar berlaku di sekolah seperti ponteng, merokok, dadah, hendonisme, vandalisme, dan ada juga terlibat dengan masalah jenayah. Antara langkah yang dijalankan untuk membanteras masalah berkenaan adalah dengan memberi bimbingan dan nasihat kepada pelajar agar pelajar dapat mengubah tingkah laku mereka keranamencegah lebih baik daripada merawat. Sekiranya perlu, kaunselor akan menghubungi ibu bapa untuk berbincang dan mendapat bantuan serta pandangan mereka kerana ibu bapa merupakan orang paling hampir dan disegani pelajar. Sekiranya, permasalahan pelajar ditangani dengan baik sudah pasti masalah disiplin dalam kalangan pelajar akan dapat dibanteras. Tegasnya, peranan kaunselor sebagai orang yang dipertanggungjawabkan mengurus Unit Bimbingan dan Kaunseling sekolah adalah untuk menyediakan khidmat nasihat kepada pelajar.", "Selain itu, khidmat kaunselor juga amat penting sebagai sumber maklumat berkaitan kerjaya pelajar kerana hanya jauhari yang mengenal manikam. Hal ini amat penting kerana pelajar tidak mempunyai cukup maklumat berkaitan kerjaya pilihan mereka serta pakej jurusan mata pelajaran yang dipilih semasa berada di tingkatan empat. Sebagai contoh, pelajar yang mengambil jurusan sains perlu tahu fokus dan jurusan yang ditawarkan di Institut Pengajian Tinggi (IPT) agar mereka faham jurusan yang perlu mereka pilih selepas keputusan SPM diketahui. Bahkan juga, dengan kefahaman mereka berkaitan pakej dan jurusan yang boleh dipilih sebelum memohon kemasukan ke institusi pengajian tinggi secara langsung akan memberi motivasi untuk mereka menguasai mata pelajaran yang mereka pelajari dan dengan itu mereka akan bersedia untuk menghadapi pengajian mereka semasa di IPT kelak. Malah pengetahuan awal berkaitan pakej jurusan di IPT juga mampu mengelakkan mereka tersilap pilih jurusan semasa memohon kemasukan ke institusi pengajian tinggi. Tegasnya, khidmat kaunselor amat penting sebagai sumber maklumat awal berkaitan kerjaya pelajar untuk mengelak kecundang dalam kehidupan bak kata pepatah yangdikendong tak dapat, yang dikejar berciciran.", "Bahkan juga, kauselor sebagai tunggak utama serta pengelola Unit Bimbingan dan Kaunseling penting untuk meningkatkan motivasi pelajar. Oleh sebab itu seorang kaunselor bertanggungjawab untuk membantu pelajar mengetahui dan memahami kemahiran belajar yang meliputi kemahiran membaca, kemahiran mengambil nota, mengurus pengurusan masa, pengurusan diri, kemahiran mendengar, kemahiran mengingat, mengulangkaji, menjawab soalan peperiksaan sebagai persediaan menghadapi peperiksaan. Sebagai contoh, kaunselor akan mengatur program kecemerlangan akademik sekolah dengan kerjasama unit akademik sekolah sama ada melibatkan pelajar yang akan menghadapi Penilaian Tingkatan 3 atau pelajar yang akan menghadapi Peperiksaan SPM. Di samping itu, seorang kaunselor berperanan mengumpul data perkembangan akademik pelajar sama data ada ujian, dan peperiksaan pelajar serta bertindak membimbing pelajar sebagai klien sekiranya prestasi mereka merundum. Hal ini kerana tugas kaunselor merupakan tugas sepenuh masa terhadap kemenjadian pelajar dan membantu kecemerlangan seseorang pelajar. Sekiranya, pelajar selalu diberi motivasi sudah pasti prestasi akademik mereka akan cemerlang. Tegasnya, tugas seorang kaunselor adalah untuk meningkatkan motivasi pelajar dalam bidang akademik.", "Kaunselor sekolah juga berperanan memberi khidmat nasihat untuk membentuk nilai dan kemenjadian seseorang pelajar agar mereka menjadi insan yang berguna untuk keluarga, masyarakat dan negara. Hal ini kerana, kauselor merupakan individu yang pakar mengesan kebolehan, sikap dan keperibadian seseorang pelajar. Untuk tujuan pengesanan personaliti pelajar, kauselor akan menggunakan ujian psikometrik bertujuan untuk mengesan potensi pelajar, serta menyalurkan maklumat berkaitan personaliti pelajar kepada guru mata pelajaran. Maklumat berkenaan akanmemudahkan guru untuk mengenalpasti strategi, kaedah dan teknik pengajaran supaya guru dapat mewujudkan suasana pembejalaran yang kondusif dalam proses pengajaran dan pembelajaran. Peribahasa Melayu ada mengatakan bahawa \u201cmelentur buluh biarlah daripada rebungnya\u201d begitu jugalah peranan kauselor untuk membentuk jati diri seseorang pelajar daripada keberadaan mereka di tingkatan satu lagi agar mereka menjadi insan cemerlang di dunia dan di akhirat. Jelasnya, jika pembentukan personaliti pelajar diambil berat, pelajar akan gemilang daripada pencapaian akademik dan semerlang daripada segi sahsiahnya. Tegasnya,Kaunselor sekolah penting untuk memberi khidmat nasihat untuk membentuk nilai dan kemenjadian seseorang pelajar agar mereka menjadi insan yang berguna untuk keluarga, masyarakat dan negara.", "Kesimpulannya, seorang kaunselor penting untuk mengendalikan Unit Bimbingan dan Kauseling ke arah kemenjadian pelajar cemerlang, gemilang dan terbilang. Untuk merealisasikan kecemerlangan pelajar, mereka perlu membimbing pelajar mengurus diri dan masa, mengurus cara belajar, mengurai sebarang masalah diri pelajar dan berkolaborasi dengan guru ibarat aur dengan tebing untuk melahirkan pembelajaran yang kondusif. Sekiranya, kauselor sekolah bejaya melaksanakan program kemenjadian pelajar, sudah sekolah tidak akan ketandusan pemimpin malah pencapaian akademik sekolah akan meningkat saban tahun. Unit Bimbingan dan kaunseling yang proaktif penentu kecemerlangan pelajar dan sekolah."]}, {"h": ["Faedah kepada diri sendiri dan masa depan", "Faedah kepada sekolah, keluarga dan masyarakat", "Faedah kepada Negara", "Kesan kepada diri pelajar", "Kesan kepada masyarakat", "Kesan kepada Negara"], "p": ["Definisi KoKurikulum mengikut Kamus Dewan ialah kegiatan atau aktiviti selain mata pelajaran yang diajarkan dalam bilik darjah tetapi yang dianggap sebagai sebahagian daripada kursus pendidikan pelajar di sekolah misalnya kegiatan dalam persatuan, unit unifom dan kegiatan kesukanan.", "Membentuk sifat jati diriSikap ini penting untuk menyediakan kita menghadapi dunia luar apabila menamatkan SPM dan alam persekolahan.\u00a0 Jelas terbukti di pengajian \u2013 pengajian tinggi sekarang ini, pelajar-pelajar yang cemerlang adalah hasil daripada penglibatan aktif mereka di peringkat sekolah.", "Sikap-sikap kepimpinanDengan penglibatan yang aktif dan mempunyai jawatan dalam unit kokurikulum akan menyerlahkan bakat kepimpinan mereka dan menjadikan para pelajar itu sebagai seorang pemimpin yang suka membimbing ahli-ahli dalam persatuannya bergiat lebih aktif.", "Persediaan daripada segi mental dan fizikalPelajar-pelajar yang aktif dalam bidang Kokurikulum sentiasa bersedia daripada segi mental dan fizikal kerana kemahiran-kemahiran yang mereka pelajari di kursus, seminar, kem dan sebagainya mendidik mereka supaya menjadi pelajar yang lebih peka dengan keadaan semasa.", "Disayangi keluarga dan dibanggakan oleh pihak sekolah dan masyarakat.Pelajar-pelajar yang hebat dan aktif sentiasa disayangi oleh kaum keluarga kerana sentiasa mengharumkan nama baik sekolah keluarga serta sentiasa menjadi buah mulut masyarakat setempat dan sentiasa menjadi contoh dan idola sepertimana kejayaan pemain skuasy negara Nicole David yang sangat cemerlang dalam pembabitannya dalam bidang sukan skuasy di peringkat antarabangsa dan baru-baru ini telah diberi gelaran Datuk.", "Mengetengahkan idea-idea yang positif dalam komuniti masyarakat.\u00a0 Pelajar-pelajar ini akan menggunakan idea-idea mereka untuk digunapakai sebagai pemangkin melahirkan para pelajar yang lain untuk menjadi cemerlang di kawasan pertempatan mereka seperti di masjid, sukan, persatuan belia dan sebagainya.", "Mengurangkan peratus para pelajar yang rosak akhlaknya.Gejala-gejala sosial mutakhir ini lebih menjadikan remaja rosak akhlak dan tidak bermoral seperti merempit, menghisap dadah, seks bebas, lepak di tempat-tempat hiburan, membuang masa di kompleks-kompleks beli-belah dan ini akan mengurangkan peratus para pelajar yang rosak akhlaknya.", "Generasi yang berwawasanRemaja aset negara dan negara berasa bangga mempunyai para remaja belasan tahun yang mempunyai wawasan hidup dalam diri masing-masing.\u00a0 Maka, aset negara tidak membazir begitu sahaja jika remaja di negara kita mempunyai akhlak yang baik.", "Mengurangkan kos pemulihan.Kerajaan dapat mengurangkan kos untuk memulihkan para remaja yang rosak akhlak dan negara tidaklah membazirkan wang yang banyak untuk memulihkan remaja-remaja ini untuk kos pemulihan dadah, pemulihan akhlak dan sebagainya", "Membazirkan waktuMemenuhi masa dengan aktiviti-aktiviti yang tidak berfaedah dan aktiviti-aktiviti tidak sihat ini akan menimbul suatu suasana tidak sihat kepada keluarga sekolah dan negara.(contohnya- dipenjarakan-maruah keluarga tercalar,imej sekolah terjejas dan sebagainya)", "1.\u00a0Pemuda harapan negara pemudi harapan bangsa2.\u00a0Belakang parang jika diasahkan akan tajam jua akhirnya3.\u00a0Alah bisa tegal biasa4.\u00a0Melepaskan batuk di tangga5.\u00a0Ular menyusur akar tidak akan hilang\u00a0 bisanya6.\u00a0Bagai\u00a0 Enau dalam belukar melepaskan pucuk masing-masing7.\u00a0Seputih-putih hampas kelapa dibuang juga akhirnya, sehitam-hitam tahi minyak boleh\u00a0dimakan\u00a0jua8.\u00a0Berakit-rakit ke hulu berenang-renang ke tepian, bersakit-sakit dahulu bersenang-senang\u00a0kemudian"]}, {"h": ["Pengurusan pertanian secara efisyen", "Mempelbagaikan hasil ekonomi ", "Teknologi sains dan pertanian", "Bantuan kewangan dan perundingan", "Strategi pemasaran hasil pertanian", "Penutup Karangan sektor pertanian"], "p": ["Sektor pertanian merupakan sektor yang penting dan mendapat tumpuan dalam perdagangan dunia kerana sektor ini merupakan pembekal makanan dan sumber bahan mentah kepada penduduk di dunia. Di Malaysia, sektor pertanian telah meyumbang keuntungan kepada pendapatan kasar negara. Sektor pertanian telah memainkan peranan yang besar pada awal tahun 1920-an menerusi industri getah yang mengangkat nama Malaysia sebagai pengeluar getah asli utama dunia sehingga tahun 1980-an. Hal ini telah membantu meningkatkan pendapatan negara dan secara tidak langsung dapat membantu ekonomi negara kita. Sektor pertanian di Malaysia berfungsi sebagai pembekal sumber makanan kepada seluruh penduduk di Malaysia. Namun, pengeluaran hasil pertanian kini semakin merosot di negara kita. Oleh itu, pelbagai cara perlu dilakukan bagi memajukan sektor pertanian negara", "Antara cara yang boleh memajukan sektor pertanian ialah pengurusan pertanian secara efisyen. Ini meliputi penggunaan tanah secara intensif melalui pelaksanaan lebih meluas campuran tanaman, mengintegrasi pengeluaran makanan dengan tanaman ladang, menggunakan sumber semulajadi secara mampan dan mesra alam, serta menggalakkan rantaian dengan aktiviti lain seperti industri pembuatan. Sebagai contoh, kita boleh mengorientasikan semula getah sebagai tanaman strategik yang membekalkan balak untuk industri berasaskan kayu serta lateks bagi industri berasaskan getah. Hal ini dapat meningkatkan produktiviti secara maksima dengan kos yang minima.", "Para petani juga memikul tanggungjawab untuk mempelbagaikan hasil ekonomi mereka. Tanaman selingan perlu diusahakan untuk mengurangkan pergantungan kepada sumber utama. Hal ini demikian adalah untuk mengelakkan risiko menanggung kerugian yang besar seperti yang terjadi apabila Amerika Syarikat melancarkan kempen antiminyak kelapa sawit. Sebagai contoh, pihak petani boleh menanam tanaman koko sebagai tanaman selingan di samping tanaman kelapa sawit sebagai tanaman utama. Tindakan ini ibarat peribahasa sambil menyelam minum air. Hal ini disebabkan penanaman koko bukan sahaja menambahkan pendapatan para petani malah membantu mengembalikan garam mineral. Selain itu, walaupun tembakau Malaysia tidak mendapat permintaan luas, para petani hendaklah mengusahakannya sebagai langkah berjaga-jaga. Nyatalah langkah mempelbagaikan tanaman dapat menghasilkan variasi dan dijadikan sebagai persediaan sekiranya harga tanaman utama jatuh merudum, bak kata peribahasa sediakan payung sebelum hujan.", "Teknologi moden untuk memajukan sektor pertanian dan menambahkan hasil pengeluaran sesuatu produk harus dilaksanakan dengan menggabungkan teknologi sains dan pertanian. Bioteknologi boleh menghasilkan manfaat ketara\u00a0seperti pengurangan kos pengeluaran, peningkatan hasil pertanian, pengurangan penggunaan racun perosak dan racun herba. Sebagai contoh, kelapa sawit sepsis Tenera dihasilkan melalui pembiakbakaan dua sepsis kelapa sawit iaitu sepsis dura dan pisifera. Manakala kawalan biologi juga dapat membantu meningkatkan hasil produk. Kaedah ini merupakan kaedah ynag mesra alam dan tidak mencemarkan alam sekitar. Dengan itu, penggunaan teknologi moden amat diperlukan dalam dunia yang kian berkembang.", "Usaha lain yang dapat dilakukan ialah bantuan kewangan dan perundingan. Pihak bank pertanian khususnya boleh memberi pinjaman kepada para petani untuk memulakan projek pertanian mereka. Pinjaman yng dibuat dapat membantu membeli jentera bagi menggantikan tenaga manusia dan membeli benih yang lebih\u00a0 bermutu .skim pinjaman yang berkadar faedah rendah perlu\u00a0 disediakan oleh bank, terutamanya Agrobank untuk pekabun kecil. Sebagai contoh, Agrobank telah menawarkan modal usahawan kepada petani kita untuk mengusahakan industry kecil dan sederhana yang berasaskan pertanian. Bak kata pepatah, ada padi semua kerja jadi, ada beras semua kerja deras.\u00a0 Dengan adanya skim mikro, pekebun kecil dapat megusahakan pertanian atau penternakan secara komersial dan saintifik dan berupaya menjalankan iks.oleh itu, pihak bank amat membantu dalam mengubah hidup para petani kita.", "Selain itu, golongan petani dan kerajaan perlulah menggembleng tenaga untuk merangka strategi pemasaran hasil pertanian yang berkesan. Hal ini disebabkan tiada gunanya kita mendabik dada memiliki hasil tanaman yang banyak sedangkan kita tidak tahu cara memasarkannya. Sebagai contohnya, para petani dapat memperoleh panduan penting daripada Lembaga Pemasaran Pertanian Malaysia (FAMA) tentang teknik pemasaran yang berkesan. Kerajaan dapat menganjurkan pasar tani dengan mengumpulkan para petani dari desa-desa di seluruh negara untuk menjual hasil tanaman di bandar-bandar besar. Selain itu, kerajaan dapat mengeksport hasil tanaman ke negara-negara lain , terutama negara yang ekonominya bukan berasaskan pertanian. Rakyat di negara tersebut pasti sanggup berbelanja lebih untuk mendapatkan buah-buahan dan sayur-sayuran yang segar. Jelaslah, strategi pemasaran yang baik dan harga hasil tani yang munasabah penting untuk memartabatkan sektor pertanian.", "Kesimpulannya, usaha yang holistik pasti mampu mengangkat sektor pertanian sebagai penyumbang utama pendapatan negara. Kita juga harus mengubah persepsi masyarakat kita bahawa\u00a0bidang pertanian ini amat menguntungkan dan bukannya memenatkan sahaja. Hasil pengeluaran pertanian perlu mempunyai kecekapan kos dan berkualiti supaya dapat bersaing dengan keluaran daripada negara-negara pengeluar yang lain. Sektor pertanian yang lebih moden, dinamik dan berdayasaing akan menjamin petani, penternak, dan nelayan mendapatkan pendapatan yang lebih tinggi dan stabil. Justeru, semua pihak yang terlibat perlu menggembleng tenaga untuk memajukan sektor pertanian ini."]}, {"h": ["Teladan baik pemimpin masyarakat", "Peranan pihak sekolah", "Peranan ibu bapa", "Kasih sayangKeluarga", "Penutup karangan pembentukan masyarakat penyayang"], "p": ["Masyarakat penyayang bermaksud menjadikan masyarakat Malaysia sebagai masyarakat yang hidup dengan berlandaskan nilai kasih sayang antara satu dengan yang lain. Masyarakat penyayang juga merupakan masyarakat yang anggotanya saling membantu, saling menghormati, saling memahami, dan bertolak ansur. Pembentukan masyarakat penyayang akan memantapklan perpaduan dalam kalangan masyarakat pelbagai kaun di Malaysia. Tegasnya, kita mahu sikap masyarakat seperti aur dengan tebing menjadi amalan.", "Dalam rangka menjayakan usaha murni ini, para pemimpin masyarakat haruslah menunjukkan teladan yang baik kepada anak-anak buah mereka. Para pemimpin perlu menyemaikan semangat hormat-menghormati dan sentiasa berkasih sayang dalam kalangan anggota masyarakat bawahan. Isu-isu yang dapat mencetuskan perbalahan antara kaum harus dielakkan agar tidak berlaku perasaan curiga antara kaum. Para pemimpin perlu memberi layanan yang adil kepada orang yang dipimpin.", "Selain itu, pihak sekolah sebagai ejen perubahan sosial perlu melihat usaha pembentukan masyarakat penyayang dengan lebih serius. Sekolah tidak harus menumpukan soal pencapaian akademik pelajar semata-mata. Generasi muda di sekolah perlu diterapkan dengan nilai-nilai kasih sayang, hormat-menghormati, dan bertolak-ansur, bak kata pepatah \u201cMelentur buluh biarlah daripada rebungnya\u201d. Para pelajar di sekolah lebih mudah diterapkan nilai-nilai tersebut berbanding dengan golongan yang lebih tua.", "Selain pihak sekolah, ibu bapa dan anggota masyarakat juga berperanan untuk membentuk nilai kasih sayang. Ibu bapa perlu menerangkan kepentingan kasih sayang dalam kalangan anggota keluarga dan jiran tetangga kepada anak-anak mereka. Sikap tolong-menolong dan hormat-menghormati perlu dipupuk di setiap rumah.", "Keluarga yang dilimpahi kasih sayang akhirnya akan membentuk masyarakat penyayang. Faedah utama daripada pembentukan masyarakat yang penyayang ialah wujudnya negara yang harmoni dan bersatu padu. Sikap mementingkan diri sendiri dan prasangka terhadap kaum lain dengan sendirinya akan dapat dihapuskan."]}, {"h": ["Remaja harus memiliki pendirian yang tegas", "Ibu bapa menjadi suri teladan", "Peranan Kerajaan", "Pihak swasta mengamalkan peraturan yang ketat ", "Penutup Karangan Mencegah Budaya Merokok"], "p": ["Sedasawarsa ini, budaya merokok telah menjadi polemik dalam masyarakat sehingga sering menjadi tajuk perbincangan di meja diskusi pakar-pakar kesihatan negara malah turut menjadi bahan berita dan cerita dalam media sosial. Namun, isu rokok ini masih belum menunjukkan pengakhiran dan kita khuatiri kemajuan teknologi akan meningkatkan lagi bilangan penghisap rokok tegar di Malaysia. Oleh itu, langkah pragmatik perlu diambil segera bagi menangani masalah yang sudah lama bersarang dalam masyarakat. Persoalannya, apakah tindakan yang paling drastik lagi efektif dalam menangani masalah budaya merokok dalam masyarakat?", "Langkah jitu yang telah dikenal pasti ialah peranan remaja dalam usaha menangani masalah budaya merokok. Remaja hendaklah memiliki pendirian yang tegas dalam menangkis pujukan dan rayuan serta pengaruh daripada rakan sebaya. Hal ini dikatakan demikian kerana rakan sebaya merupakan orang yang terdekat dengan remaja dan mudah terpengaruh akibat minat dan kecenderungan yang sama sesama mereka. Oleh sebab itu, remaja harus bijak memilih rakan sebaya agar mereka saling menasihati dan menegur dalam membentuk keperibadian mulia. Tegasnya, remaja mestilah bijak memilih rakan agar budaya merokok ini dapat ditangani segera.", "Selain remaja, budaya merokok ini dapat juga ditangani apabila ibu bapa turut memainkan peranan mereka sebagai pemegang amanah Tuhan yang telah mengurniakan zuriat kepada mereka. Ibu bapa hendaklah menjadi suri teladan kepada anak-anak. Mereka tidak harus menghisap rokok di hadapan anak-anak kerana perbuatan ini merupakan tindakan yang tidak bermoral terutamanya di hadapan anak yang masih kecil. Tindakan ini jika dibiarkan akan menjadi contoh kepada anak-anak apabila mereka dewasa kelak kerana bagaimana acuan begitulah kuihnya. Sesungguhnya, peranan ibu bapa memainkan peranan yang signifikan dalam usaha mencegah budaya merokok dalam kalangan masyarakat.", "Dari sudut yang berlainan pula, kerajaan turut memainkan peranan utama dalam usaha mengekang budaya merokok dalam kalangan masyarakat khususnya dalam kalangan remaja masa ini. Pendekatan kempen kesedaran melalui gambar-gambar ngeri akibat merokok telah diwajibkan pada setiap kotak rokok. Usaha ini bertujuan memberi kesedaran kepada perokok agar mereka berfikir tentang kesan jangka panjang yang akan menimpa mereka atau ahli keluarga mereka. Malah kerajaan turut menguatkuasakan undang-undang zon larangan merokok. Mereka tidak lagi dibenarkan merokok di semua pejabat kerajaan, restoran makanan atau di tempat awam. Usaha berterusan yang dilakukan oleh kerajaan akan dapat mengurangkan gejala tidak sihat dalam kalangan masyarakat. Secara tidak langsung, kerajaan dapat menjamin kesihatan rakyat Malaysia.", "Pihak swasta terutamanya kedai-kedai runcit, restoran makanan, dan pasar raya turut mematuhi dan mengamalkan peraturan yang ketat bagi mengekang gejala tidak sihat ini. Tindakan pihak swasta yang tidak menjual rokok haram dan juga rokok batang kepada pembeli akan dapat mengekang budaya merokok dalam kalangan masyarakat. Walaupun rokok haram mendapat permintaan tinggi namun tindakan pihak swasta yang tidak melayan permintaan pelanggan akan dapat mengekang masalah yang tiada berkesudahan ini. Usaha pihak swasta ini harus dipuji kerana usaha ini mampu mengurangkan gejala menghisap rokok dalam kalangan remaja.", "Secara keseluruhannya, mencegah lebih baik daripada merawat. Maka budaya menghisap rokok ini merupakan satu budaya yang perlu dicegah sebelum menjadi parah. Oleh itu, setiap langkah bestari yang dilaksanakan oleh pelbagai pihak akan dapat menyelesaikan masalah budaya merokok dalam kalangan masyarakat. Sesungguhnya, remaja merupakan aset negara yang perlu dijaga dengan baik agar mereka tidak terpengaruh oleh gejala yang tidak sihat demi memastikan remaja dapat memimpin negara pada masa akan datang."]}, {"h": ["Menambah kenalan yang baru ", "Mengisi Masa Lapang", "Mudah untuk menyebarkan maklumat", "Menceroboh hak peribadi", "Penipuan atau pemalsuan", "Penutup karangan tentang Media Sosial"], "p": ["Pada masa ini, penggunaan media sosial melalui internet amat popular di Malaysia. Media sosial seperti \u201cFacebook\u201d, \u201cInstagram\u201d, dan \u201cTwitter\u201d mendapat perhatian masyarakat di negara ini terutamanya golongan remaja. Kehadiran media sosial membawa kepada perubahan ke arah penyertaan masyarakat secara dalam talian. Media sosial tersebut menjadi satu trend dalam kehidupan masyarakat masa kini. Hal ini disebabkan aplikasi terdapat di media sosial yang canggih dapat menarik perhatian masyarakat. Remaja kini telah menjadikan penggunaan media sosial di internet ini sebagai medium untuk mengisi kekosongan waktu mereka. Hal ini disebabkan oleh aplikasi yang canggih dapat menarik perhatian masyarakat di Malaysia. Secara tidak langsung, penggunaan media sosial ini telah memberikan kesan positif dan negatif terhadap gaya hidup para remaja.=", "Sebagaimana yang kita ketahui, penggunaan media sosial dapat\u00a0menambah kenalan yang baru di samping hubungan yang telah lama terputus dapat dieratkan semula. Apabila seseorang itu telah menamatkan sesuatu pengajian di sekolah menyebabkan mereka telah terputus hubungan antara satu sama lain. Media sosial ini digunakan sebagai suatu medium utama untuk mencari kenalan lama yang telah terputus. Mereka dapat mengetahui kerjaya yang telah diceburi oleh rakan dan dapat berinterasi antara satu sama lain. Gambar yang telah diletakkan di dalam profil juga boleh dilihat dan dikomen oleh semua rakan. Mereka juga dapat menyampaikan maklumat seperti mengadakan satu perjumpaan di sesuatu tempat dengan mengumpulkan guru-guru dan rakan-rakan. Perkara ini menjadi mudah kerana dapat menjimatkan masa dan tenaga dengan cara menggunakan kemudahan yang sedia ada. Jadi jelaslah bahawa penggunaan media sosial boleh menambahkan kenalan yang baru.", "Selain itu, ramai remaja juga menghabiskan masa mereka dengan media sosial. Dengan adanya laman sesawang sosial, mereka\u00a0dapat mengisi masa lapang mereka dengan melayari facebook. Bagi mereka yang bijak, di samping mengisi masa lapang ada antara mereka membuat bisnes dan membuat promosi melalui media sosial seperti Facebook dan Twitter. Mereka juga dapat menjadikan media sosial tersebut sebagai alternatif untuk menambahkan pendapatan bulanan mereka. Orang ramai boleh membeli dengan mengklik di media sosial dan barangan tersebut akan dihantar melalui pos laju. Siapa sahaja yang berminat untuk membeli barangan tersebut hanya membayar dengan memasukan wang ke dalam bank yang telah ditetapkan oleh penjual. Oleh itu, medium ini dapat menjimatkan masa dan tidak perlu bersesak-sesak di pusat membeli belah untuk membeli sesuatu barangan.", "Aplikasi media sosial merupakan alat yang mudah untuk menyebarkan maklumat. Sebagai contoh, di waktu dulu ketika ingin melakukan majlis jemputan kahwin perlu mencari alamat rakan-rakan masing-masing. Tapi kini dengan kecanggihan media sosial, kad kahwin boleh di letakkan di sana dan dimaklumkan kepada rakan-rakan. Selain itu, permintaan bantuan cemas seperti derma darah jens tertentu untuk membantu pesakit tenat juga dapat disebarkan. Di samping itu, ada juga rakan-rakan yang rajin berkongsi berita dan maklumat yang berfaedah. Peristiwa terkini dapat diketahui serta merta seperti informasi bidang perubatan, teknologi dan sebagainya juga dapat disebarkan.", "Media sosial merupakan teknologi komunikasi yang canggih dan menjadi keperluan hidup. Namun, tidak semua individu menjadi pengguna teknologi mengikut kaedah atau cara betul. Tidak dinafikan, segelintir pihak menyalahgunakan telefon bimbit dan media sosial di internet untuk menganiaya atau menceroboh hak peribadi orang lain dengan menipu, mengganggu, menuduh dan menabur fitnah. Selain faktor pengguna sendiri yang menyeleweng, gejala negatif berhubung penyalahgunaan teknologi ini boleh berpunca daripada kealpaan sesetengah pihak terhadap implikasi buruk andai tidak berhati-hati menggunakan teknologi. Apabila pengguna tidak menyedari etika, batasan dan risiko penggunaan teknologi komunikasi yang digunakan, tidak mustahil mereka sendiri akan terdedah dengan risiko menjadi pihak dianiaya atau terjebak dalam kes penyalahgunaan teknologi.", "Penggunaan media sosial bukan sahaja mendatangkan kesan yang positif malah mendatangkan kesan negatif iaitu penggunaan media sosial melalui internet menyebabkan\u00a0berlakunya banyak penipuan atau pemalsuan. Hal ini demikian kerana, terdapat banyak kes penipuan yang berlaku terutamanya dalam kalangan remaja perempuan. Perkara ini disebabkan oleh mereka yang baru dikenalinya melalui media sosial. Mereka biasanya akan mengikut semua kemahuan yang diminta oleh rakan dalam media sosial tersebut. Seterusnya, remaja perempuan tersebut akan pergi ke tempat yang telah dinyatakan tanpa berfikir panjang. Namun demikian, setibanya di tempat yang dinyatakan oleh kenalan media sosial itu, mereka mungkin ditipu dan ada juga yang telah menjadi mangsa rogol.", "Kesimpulannya, penggunaan media sosial ini mendatangkan pelbagai kebaikan dan keburukan kepada golongan remaja. Namun impak negatif yang wujud harus diberi perhatian yang serius oleh pihak berkuasa untuk mengambil tindakan yang sewajarnya terhadap media sosial yang tidak bertanggungjawab. Sebagai manusia yang berakal pastinya kita perlu menangkis setiap perkara yang buruk. Pepatah ada mengatakan bahawa \u201cmencegah itu lebih baik daripada mengubati\u201d."]}, {"h": ["Mengurangkan pencemaran alam sekitar ", "Mengurangkan kos operasi pelupusan sampah", "Kemusnahan sumber alam dapat dielakkan", "Menjadi sumber pendapatan", "Penutup Karangan Amalan Kitar Semula"], "p": ["Wawasan Kemakmuran Bersama 2030 telah menjadi penanda aras untuk mencapai kemakmuran dalam semua aspek khususnya ekonomi, sosial dan politik secara adil, saksama. Namun, masalah pembuangan sampah yang boleh dikitar semula masih lemah walaupun tahun 2020 telah berlalu pergi. Masyarakat masih di takuk lama kerana ksehingga hari ini masalah pencemaran alam dan pembuangan sampah masih berleluasa di negara kita. Oleh itu, kerajaan perlu menguar-uarkan kepentingan daripada amalan kitar semula ini agar masyarakat sedar akan keperluan mengamalkan pengurusan sampah yang baik. Persoalannya, apakah kebaikan daripada amalan kitar semula ini?", "Salah satu kelebihan yang signifikan dalam amalan kitar semula ialah pencemaran alam sekitar semakin berkurangan. Hal ini dikatakan demikian kerana masyarakat mula sedar akan keperluan mengasingkan sampah domestik dengan sampah yang boleh dikitar semula. Mereka melakukan pengasingan sampah sebelum memasukkannya ke dalam tong sampah. Oleh itu, dengan pengurusan sampah yang bermula dari rumah, kita akan dapat menyelamatkan bumi dan alam sekitar daripada pencemaran. Tegasnya, fikir dulu sebelum buang merupakan slogan yang tepat dan sesuai untuk masyarakat.", "Dari sudut yang lain pula, amalan kitar semula akan dapat mengurangkan kos operasi pelupusan sampah kerana ada sesetengah sampah perlu mengambil masa yang lama dalam proses pelupusan. Sebagai contoh, plastik dan kaca perlu mengambil masa yang lama dalam proses penguraian. Keadaan ini menyebabkan timbunan sampah menjadi banyak lalu akan menjadi timbunan bukit sampah. Berdasarkan kajian, plastik dan kaca mengambil masa 500 tahun untuk dilupuskan. Malah proses pereputan yang terlalu lama ini akan membebaskan bau gas yang busuk lalu memberi kesan buruk kepada masyarakat. Oleh hal yang demikian, amalan kitar semula merupakan kaedah terbaik yang dapat menyelesaikan masalah timbunan bukit sampah yang semakin banyak.", "Tidak dinafikan bahawa dalam isu kitar semula, kemusnahan sumber alam dapat dielakkan merupakan kebaikan kitar semula yang patut menjadi keutamaan. Hal ini dikatakan demikian kerana kebanyakan sumber alam untuk menghasilkan kertas, tin dan plastik semakin sukar didapati dan harga bahan mentah tersebut juga semakin mahal. Malah, banyak pokok perlu ditebang untuk menghasilkan setan kertas. Keadaan ini menyebabkan kita menggalakkan amalan kitar semula dalam kalangan masyarakat agar dapat mengurangkan penggunaan sumber alam demi memelihara dan memulihara khazanah hutan negara. Dengan cara ini, permintaan sumber alam berkurangan dan secara tidak langsung kegiatan tidak bermoral ini akan terhenti dengan sendirinya.", "Dari sudut sosioekonomi pula, amalan kitar semula dapat menjadi sumber pendapatan utama. Bagi pemborong barang terpakai, aktiviti mengumpul barang kitar semula yang dikutip setiap hari oleh golongan miskin akan dapat menyumbang pendapatan harian kepada mereka. Malah, aktiviti mengutip tin dan botol yang bersepah di merata-rata tempat telah menyebabkan kawasan persekitaran menjadi bersih. Dengan aktiviti mengutip tin dan botol pasti akan dapat menyelesaikan masalah sampah sarap di kawasan pelancongan. Secara tidak langsung, tidaklah pelancong menganggap destinasi pelancongan di Malaysia hanya indah khabar daripada rupa.", "Dalam mencari kesepakatan bicara, ketulusan jiwa, dan keikhlasan hati , semua pihak haruslah berlapang dada apabila menerima keputusan secara kolektif demi menyelamatkan alam sekitar daripada kemusnahan akibat keghairahan manusia meneroka alam sekitar agar dapat terus diwarisi oleh generasi kepimpinan negara pada masa akan datang. Oleh itu, usaha ini perlu digerakkan oleh semua pihak agar kita dapat mengecapi kesejahteraan hidup kerana rakyat yang sihat bergantung kepada persekitaran yang bersih dan indah."]}, {"h": ["Kecuaian pemandu", "Keadaan jalan raya yang tidak baik", "Pemandu baru", "Jumlah kenderaan yang bertambah", "Kelemahan penguatkuasaan undang-undang", "Penutup Karangan Kemalangan Jalan Raya"], "p": ["Kemalangan jalan raya ialah peristiwa ngeri yang biasanya melibatkan perlanggaran dua kenderaan atau lebih di jalan raya atau pun lebuh raya. Kemalangan sebegini biasanya boleh membawa kecederaan dan juga kematian. Peribahasa alah bisa tegal biasa kini telah menjadi sinonim dengan masyarakat Malaysia memandangkan saban hari rakyat Malaysia disajikan dengan berita-berita kemalangan jalan raya yang menyayatkan hati sama ada di dada akhbar mahupun di kaca televisyen. Negara kita merupakan antara negara yang mempunyai angka kematian akibat kemalangan yang tinggi. Kecelakaan jalan raya bukan sahaja malah telah memusnahkan alam sekitar dan kemudahan-kemudahan yang terdapat di jalan raya. Oleh itu ada banyak punca yang harus kita kaji untuk memahami masalah kemalangan jalan raya supaya dapat mengurangkan kadar kemalangan ini.", "Punca pertama ialah kemalangan disebabkan oleh kecuaian pemandu itu sendiri ketika menggunakan jalan raya. Ramai pemandu yang memandu dalam keadaan mabuk dan mengantuk atau tidak sedarkan diri. Risiko untuk seseorang mengalami kecelakaan jalan raya adalah sangat tinggi bagi pemandu yangmabuk atau mengantuk. Ada juga yang tidak suka menjaga kenderaan mereka lalu kemalangan boleh berlaku kerana masalah brek, tayar dan sebagainya. Selain itu, sikap sesetengah pemandu yang leka berbual-bual dengan rakan sebelah serta mengggunakan telefon bimbit ketika memandu turut menyebabkan kemalangan. Mereka tidak menghiraukan keselamatan orang lain ketika memandu kerana menganggap mereka cekap mengawal stering kenderaan. Jadi, kemalangan mudah berlaku akibat kecuaian mereka ini.", "Selain itu kemalangan juga disebabkan oleh keadaan jalan raya yang tidak baik. Biasanya jalan raya menjadi lebih bahaya ketika waktu hujan turun kerana air hujan menyebabkan jalanraya menjadi lebih licin lalu sukar untuk dikawal jika pemandunya tidak berhati-hati. Begitu juga denganstruktur jalan raya yang berlekak-lekuk serta mempunyai permukaan yang tidak rata telah menyukarkan pemandu untuk memberi tumpuan lalu mudah berlakunya peristiwa ngeri ini. Keadaan jalan raya yang teruk akan membahayakan pengguna jalan raya khususnya bagi mereka yang memandu pada waktu malam.", "Namun, ketiadaan lampu jalan di sepanjang jalan raya telah menyebabkan keadaan sekeliling menjadi gelap dan seterusnya membataskan penglihatan para pemandu terhadap objek di hadapan mereka. Kondisi sebegini bukan sahaja mengganggu tumpuan pemandu malah secara tidak langsung menyebabkan pemandu tidak sedar akan posisi sebenar kenderaan mereka. Maka, keadaan jalan raya harus diubah supaya menjadi lebih selamat buat pengguna jalan raya.", "Malah, ada pihak yang menyalahkan pemandu baru yang menyebabkan kemalangan terus menerus berlaku di negara ini. Mereka dikatakan tidak mahir untuk mengawal kenderaan terutama ketika dalam keadaan kecemasan yang menyebabkan banyak yang panik. Golongan muda juga diselar kerana mereka biasanya suka memandu dengan bahaya dan laju. Ramai pemandu yang baru gagal mengawal kenderaan yang laju apabila cuba membelok ke kanan atau ke kiri di selekoh-selekoh jalan. Sesungguhnya, satu alat mekanisme baru harus dicari untuk memastikan tahap pemanduan pemandu baru mencapai piawaian yang baik.", "Jumlah kemalangan bertambah juga berkaitan dengan jumlah kenderaan yang bertambah setiap tahun. Pertambahan bilangan kenderaan menjadikan lalu lintas begitu sibuk dan penuh dengan kenderaan. Sudah pasti keadaan ini meningkatkan peratusan untuk sesuatu kemalangan itu berlaku di jalan raya. Jelaslah, semakin banyak kenderaan di jalan raya risiko untuk kemalangan berlaku amat tinggi.", "Dalam pada itu, kelemahan penguatkuasaan undang-undang dan peraturan juga merupakan punca kecelakaan di jalan raya. Walaupun Malaysia mempunyai undang-undang dan peraturan yang ketat serta mampu memberi kesan terhadap psikologi masyarakat tempatan, namun ketidaktegasan dalam pelaksanaan undang-undang sudah pasti membuka ruang kepada sesetengah pihak untuk terus melakukan kesalahan di jalan raya. Sebagai contoh, akibat daripada ketidakjujuran segelintir pihak berkuasa yang sanggup menerima rasuah, pemandu bas yang mempunyai banyak saman dan waran tangkap masih terlepas daripada tindakan undang-undang. Tuntasnya, kelemahan penguatkuasaan undang-undang turut menjadi dalang dalam masalah kemalangan jalan raya.", "Secara intihanya, kemalangan maut di jalan raya berpunca daripada pelbagai faktor. Kadar kemalangan jalan raya di negara ini begitu menakutkan kita semua kerana masalah ini mengakibatkan kecederaan serta menyebabkan banyak nyawa terkorban. Hal ini secara tidak lansung telah menyumbang kepada kejatuhan ekonomi negara memandangkan pihak kerajaan terpaksa menghabiskan berjuta-juta ringgit untuk membaik pulih infrastruktur jalan. Usaha yang berani harus dilaksanakan oleh pihak berkuasa dan pengguna jalan raya untuk menghalang masalah ini menular lagi. Kita harus sedar bahawa nilai nyawa manusia begitu berharga. Pandu cermat jika selamat."]}, {"h": ["Aset budaya bangsa yang dibanggakan", "Produk pelancongan yang mempunyai daya tarikan", "Memupuk nilai-nilai murni kepada pemain", "Aktiviti sampingan dalam pembelajaran", "Penutup Karangan Kepentingan Permainan Tradisional"], "p": ["\u2018Mobile Legend\u2019, \u2018War Craft\u2019, \u2018Counter Strike\u2019 dan \u2018Candy Crush\u2019 antara nama permainan dalam talian yang popular dalam kalangan masyarakat di dunia. Permainan moden ini telah menjadi sebahagian daripada gaya hidup malah ada antara permainan dalam talian yang memberi pendapatan sampingan sehingga artis tempatan juga terjebak dalam permainan maya ini. Keghairahan permainan moden ini telah mengambil tempat permainan tradisional dalam masyarakat. Oleh itu, ibu bapa perlu mencari kaedah untuk menyedarkan anak-anak tentang kelebihan dan keistimewaan permainan tradisional. Persoalan yang masih berlegar- legar dalam kotak pemikiran kita ialah apakah kepentingan permainan tradisional dalam pembentukan diri, bangsa dan negara?", "Hakikat yang tidak dapat kita nafikan ialah permainan tradisional ini merupakan aset budaya bangsa yang wajar dibanggakan oleh rakyat Malaysia. Hal ini dikatakan demikian kerana permainan tradisional memiliki reka bentuk yang melambangkan ciri-ciri kebudayaan sesuatu bangsa. Sebagai contoh, wau terdiri daripada wau Bulan, wau Kucing, dan wau Jala Budi dihiasi dengan corak-corak unik dan berbeza setiap jenisnya. Malah, wau ini melambangkan identiti kampung dan mereka akan bertanding pada musim menuai padi sebagai tanda keseronokan memperoleh hasil tani. Oleh itu, keunikan yang terdapat pada permainan tradisional mestilah dipertahankan agar menjadi panduan generasi masa hadapan.", "Malah dari sudut industri pelancongan, permainan tradisional sangat signifikan untuk menjadi produk pelancongan yang mempunyai daya tarikan tersendiri. Lantaran itu, permainan tradisional berjaya memikat hati pelancong asing untuk melancong ke Malaysia dan merasai sendiri pengalaman mereka bermain permainan tradisional. Akibatnya, ramai pelancong asing mula ingin merasai pengalaman yang sama. Mereka juga dapat membeli cenderamata sebagai kenang-kenangan untuk diberi kepada rakan mereka. Secara tidak langsung, mereka telah mempromosi industri pelancongan negara. Sesungguhnya, benarlah peribahasa Melayu ada mengatakan, tak kenal maka tak cinta. Oleh sebab pelancong asing telah mengalami pengalaman manis tersebut, mereka berulang kali datang ke Malaysia malah ada yang terus menetap di bumi tercinta ini.", "Dari sudut yang berbeza pula, permainan tradisional juga dapat memupuk nilai-nilai murni kepada pemain. Anak-anak yang bermain permainan tradisional akan memiliki kesabaran yang tinggi dan ketenangan jiwa ketika bermain permainan tradisional seperti congkak dan gasing. Hal ini amat berbeza dengan permainan moden yang menyebabkan anak- anak bersikap tidak sabar dan mereka akan memberontak jika mereka kalah atau gagal dalam permainan tersebut. Oleh itu, permainan tradisional amat penting dalam memupuk nilai-nilai murni.", "Tidak dinafikan permainan tradisional juga dapat dijadikan aktiviti sampingan dalam pembelajaran. Guru-guru boleh menjadikan permainan tradisional sebagai alat bantu mengajar di dalam kelas. Aktiviti pembelajaran akan menjadi seronok dan menghiburkan pelajar terutama bagi murid-murid sekolah rendah. Sebagai contoh, guru-guru menjadikan biji guli sebagai alat bantu mengajar dalam mata pelajaran matematik. Dengan cara ini murid akan menggunakan biji guli untuk belajar mengira dan menghitung jumlah biji guli. Oleh itu, guru- guru perlulah kreatif dalam proses pengajaran dan pembelajaran di dalam kelas", "Pada peghujung perbincangan ini, permainan tradisional merupakan khazanah negara dan warisan bangsa yang tidak ternilai harganya. Oleh itu generasi muda perlu menggalas tanggungjawab untuk meneruskan kesinambungan generasi terdahulu yang memelihara warisan bangsa ini untuk dipusakai oleh generasi seterusnya sehingga akhir zaman sesuai dengan peribahasa melayu \u201ctak lapuk dek hujan, tak lekang dek panas\u201d. Sesungguhnya generasi muda menjadi harapan negara untuk meneruskan kepimpinan negara kerana pemuda harapan bangsa pemudi tiang negara."]}, {"h": ["Kemasukan teknologi moden dan kepakaran", "Meningkatkan pendapatan negara", "Mengatasi Masalah Pengangguran", "Pembangunan infrastruktur", "Penutup Karangan Kepentingan pelaburan asing"], "p": ["Pada alaf perindustrian negara, Malaysia menjadi salah sebuah pasaran baharu bagi pelaburan asing. Kerajaan mengorak langkah dengan menyediakan pelbagai kemudahan yang diperlukan terutamanya dari aspek pembangunan asas demi menggamit para pelabur cenderung untuk menanam modal di negara kita. Bukan itu sahaja, kerajaan juga membuka peluang pelaburan bersama dengan syarikat tempatan agar wujud daya saing yang sihat. Usaha ini bertujuan agar negara dan rakyat Malaysia dapat menikmati kemakmuran daripada pelaburan asing. Persoalannya, mengapakah kerajaan begitu optimis dengan usaha untuk menarik pelabur asing memilih Malaysia?", "Selain itu, pelaburan asing juga membawa masuk teknologi moden serta kepakaran ke negara kita yang sedang membangun dengan pesatnya. Tidak dapat dinafikan bahawa penyelidikan dan pembangunan memerlukan sumber atau dana yang besar untuk menampung kos penyelidikan. Oleh sebab itu, tindakan kerajaan membawa masuk pelaburan asing adalah untuk membiayai penyelidikan dan pembangunan teknologi moden. Secara tidak langsung, kerajaan dapat menyerap teknologi moden untuk diguna pakai dalam sektor perindustrian, sektor pertanian, sektor perubatan, sektor pendidikan dan sektor perkhidmatan. Pada masa sama, kerajaan dapat membekalkan kursus dan latihan kepada anak tempatan untuk meningkatkan kemahiran mereka dalam pasaran pekerjaan.", "Dari sudut pertukaran mata wang pula, kerajaan dapat meningkatkan pendapatan negara melalui pelaburan asing. Hal ini dikatakan demikian kerana apabila pelabur asing membawa masuk modal ke negara Malaysia, kos pembuatan menjadi murah kerana menggunakan bahan mentah yang mudah diperoleh di pasaran tempatan. Pengaliran wang ke luar negara akan berkurangan kerana banyak barangan import telah digantikan dengan barangan tempatan. Malah, pembelian bahan mentah dan barangan dari pasaran tempatan akan membantu Industri Kecil dan Sederhana (IKS). Keadaan ini membuka peluang yang besar kepada IKS untuk bersaing secara sihat dalam industri tempatan. Secara tidak langsung, ekonomi tempatan menjadi kukuh kerana tidak bergantung pada pasaran luar negara.", "Pelaburan asing di sector industri akan menawarkan peluang pekerjaan kepada masyarakat kita. Demi meningkatkan produktiviti, tenaga kerja rakyat yang mahir dan separuh mahir amat diperlukan walaupun teknologi moden digunakan. Dalam konteks Malaysia, belia lepasan sekolah memang mendahagakan pekerjaan untuk membaiki nasib diri dan keluarga. Golongan ini sedar, peluang bekerja di sektor awam amat terhad, ditambah lagi kelulusan setakat SPM, lalu kilang-kilang menjadi pilihan. Hal ini bermakna, kehadiran pelabur asing mampu mewujudkan peluang-peluang pekerjaan sekali gus mengurangkan kadar pengangguran dan seterusnya mengurangkan gejala sosial yang dicetuskan oleh penganggur. Setelah mengatasi pengangguran, turut meningkat taraf hidup rakyat Malaysia.", "Pelaburan asing merupakan nadi penggerak ke arah kemajuan negara dalam pelbagai sektor. Kemudahan asas yang sempurna merupakan nadi utama untuk mempergiat pembangunan perindustrian. Bagi menjamin kelicinan perkembangan industri, kerajaan akan memperuntukkan perbelanjaan yang besar untuk membaiki dan menambah infrastruktur awam demi kepentingan bersama. Kerajaan akan mendirikan jalinan lebuh raya, system telekomunikasi canggih, lapangan terbang untuk menarik dan menjayakan projek pelaburan asing. Sebagai contoh, pembinaan jambatan kedua Pulau Pinang iaitu Jambatan Sultan Abdul Halim dibina untuk kemudahan pengangkutan ke pusat Industri Bayan Lepas, Pulau Pinang. Secara tidak langsung, masyarakat juga dapat menikmati kemudahan yang disediakan oleh kerajaan. Pendek kata, pelaburan asing merupakan pemangkin pembangunan negara.", "Secara tuntasnya, kepentingan dan sumbangan pelabur asing kepada negara kita tidak ternilai. Oleh itu, negara perlulah mengambil langkah-langkah yang proaktif, konstruktif dan pragmatik agar menjadi pilihan utama di rantau ini. Dengan suntikan modal dari luar negara ini bukan saja meningkatkan teknologi malah negara mampu berdiri sama tinggi dan duduk sama rendah dengan negara-negara Asia. Seterusnya, negara akan makmur dan rakyat dapat menikmati kemakmuran negara."]}, {"h": ["Pendedahan kepada bahan-bahan pronografi", "Menjejaskan keharmonian dan perpaduan negara", "Kes penipuan meningkat", "Remajamenghabiskan masa dengan Internet", "Hubungan keluarga dan sahabat menjadirenggang", "Penutup Karangan Keburukan Internet"], "p": ["Penggunaan internet merupakan salah satu daripada keperluan harian dalam kehidupan setiap individu. Kita boleh melihat remaja, orang tua dan kanak-kanak serta ahli perniagaan melayari internet pada setiap masa dan tempat dengan begitu mudah. Akses internet yang mudah didapati di mana-mana di samping penggunaan telefon pintar membuatkan masyarakat kini sentiasa mendapat maklumat atau berita-berita semasa hanya di hujung jari. Kepentingan internet dalam kehidupan manusia sudah tidak boleh disangkal lagi oleh mana-mana pihak pun. Namun, ada keghairahan kita menerima teknologi ini, pelbagai impak negatif telah melanda negara dan masyarakat tanpa disedari.", "Internet memudahkan masyarakat untuk mengakses pelbagai maklumat yang terdapat di dalam internet itu terutama bahan-bahan pronografi. Pendedahan yang sebegini boleh meruntuhkan moral seseorang terutama golongan remaja yang belum mampu untuk memikirkan kesan pendedahan keterlaluan mereka terhadap bahan sebegitu. Remaja akan menganggap bahan-bahan sebegini sesuatu yang lumrah lalu mereka berani melakukan perkara-perkara yang bertentangan dengan moral budaya masyarakat kita sebelum ini pula. Internet telah menyebabkan moral masyarakat yang suatu masa dahulu dipandang tinggi semakin dipinggirkan pula.", "Selain itu, penggunaan internet berupaya untuk menjejaskan keharmonian dan perpaduan negara kita. Sudah ada banyak halaman web yang sengaja menyebarkan pelbagai fitnah dan gosip serta propaganda negatif untuk memastikan rakyat di negara ini menerima maklumat yang salah lalu berlakunya kekacauan pula. Semua bahan yang ditulis itu mampu untuk mencetuskan salah faham dan pergaduhan antara masyarakat berbilang kaum di negara ini dengan begitu mudah. Jelaslah, internet memudahkan penyebaran pelbagai maklumat palsu dan mengelirukan kepada masyarakat.", "Revolusi internet turut membuka peluang berlakunya kes-kes penipuan. Kita sudah banyak kali mendengar rungutan dan aduan masyarakat mengenai diri mereka ditipu oleh pihak tertentu terutama berkaitan dengan perniagaan secara elektronik yang semakin mendapat tempat di internet sekarang ini. Pelabur-pelabur yang tidak begitu mengetahui aspek internet telah ditipu dengan begitu mudah dalam jumlah yang banyak oleh golongan tertentu sehingga memberikan imej buruk kepada dunia perniagaan internet yang lain pula. Jadi, internet menyebabkan berlakunya kerugian kewangan yang banyak kepada masyarakat negara ini.", "Remaja sering menghabiskan masa mereka dengan melayari internet sebaik sahaja mereka pulang dari sekolah. Lihat sahaja kafeteria siber yang penuh sesak dengan pelajar-pelajar kita itu baik di bandar mahupun di desa. Semuanya menghabiskan tempoh masa yang lama dengan membazir sahaja selain menghabiskan sejumlah wang yang banyak pula untuk melayari internet. Remaja seolah-olah menganggap melayari internet lebih penting daripada menelaah pelajaran atau menghabiskan masa membuat latihan yang diberikan oleh guru sekolah mereka.", "Malahan, pengguna internet juga dikatakan golongan masyarakat yang enggan bersosial kerana mereka lebih suka menghabiskan masa di hadapan komputer sahaja. Keadaan ini menyebabkan masa bersama-sama keluarga, sahabat dan jiran semakin dilupakan sehingga hubungan itu menjadi renggang pula. Sudah pasti keadaan ini tidak sesuai buat mana-mana pihak terutama remaja yang perlu menjalani kehidupan sebenar di luar yang boleh memberi banyak pengajaran kepada mereka kelak. Semakin lama seseorang itu melayari internet semakin kuranglah masa yang mereka habiskan dalam dunia realiti sebenarnya.", "Kesimpulannya, pengguna internet terutama remaja harus bertanggungjawab dalam tindakan mereka itu. Semua maklumat yang mereka nampak haruslah diteliti dan disahkan kesahihannya sebelum mereka melakukan sebarang tindakan susulan pula. Pihak ibu bapa perlulah lebih peka dengan mengawasi masa dan halaman web yang dilayari oleh anak mereka. Jika boleh ibu bapa turut sama melayari web bersama-sama anak supaya proses pembelajaran berjalan dengan lebih baik. Semua teknologi mempunyai kebaikan dan keburukannya tetapi manusialah yang menentukannya bak kata pepatah \u201dtepuk dada tanya selera\u201d."]}, {"h": ["Mewartakan bangunan bersejarah sebagai warisan negara ", "Peruntukan khas bagi mengekalkan Bangunan Bersejarah", "Pengindahan kawasan persekitaran", "Penyelidikan dan pembangunan", "Penutup Karangan Mengekalkan Bangunan Bersejarah"], "p": ["Pada era \u201cdotcom\u201d pasca-2020, pembangunan fizikal menjadi penanda aras kemajuan sesebuah negara. Kegilaan membina bangunan tertinggi menjadi matlamat sesebuah negara agar nama negara gah di persada dunia. Namun, semua kegilaan tersebut telah menyebabkan bangunan bersejarah tersembunyi di sebalik bangunan yang gah. Oleh itu, kerajaan telah mengorak langkah untuk mengekalkan bangunan bersejarah ini demi memastikan bangunan tersebut dapat dilihat oleh generasi akan datang. Persoalan yang bermain di benak fikiran dan di dalam hati ini ialah apakah langkah yang dapat diambil untuk mengekalkan bangunan bersejarah tersebut?", "Langkah awal yang telah diambil oleh kerajaan adalah dengan mewartakan bangunan bersejarah sebagai satu warisan negara yang perlu dipelihara. Hal ini dikatakan demikian kerana kebanyakan bangunan bersejarah tidak diurus dengan baik lalu menyebabkan bangunan bersejarah mengalami kerosakan teruk dan sukar dibaiki. Hanya beberapa bangunan sahaja yang mendapat perhatian kerajaan seperti bangunan Sultan Abdul Samad. Keadaan ini menyebabkan bangunan bersejarah yang berada di kawasan pedalaman telah mengalami kerosakan yang semakin sukar untuk dipulihara. Oleh itu, kerajaan hendaklah membuat pemantauan dan pemeriksaan berkala pada setiap bangunan bersejarah agar bangunan tersebut utuh dan teguh untuk tatapan generasi akan datang.", "Langkah seterusnya yang wajar diberi perhatian oleh kerajaan adalah dengan memberi peruntukan khas bagi memelihara dan memulihara bangunan bersejarah. Sebagai contoh, kerajaan telah mengeluarkan peruntukan untuk membaik pulih bangunan bersejarah yang terdapat di seluruh negara. Malah kerajaan juga boleh menawarkan kerja-kerja baik pulih kepada syarikat korporat atau syarikat konglomerat yang sudi melakukan Tanggungjawab Sosial Korporat. Dengan cara ini kerajaan dapat menjimatkan wang seterusnya memberi tanggungjawab kepada pihak swasta membantu kerajaan mengekalkan bangunan bersejarah. Jelas menunjukkan bahawa bukan sahaja kerajaan malah pihak swasta turut bertanggungjawab dalam usaha murni ini.", "Pada masa yang sama, kerja-kerja pengindahan kawasan persekitaran bangunan bersejarah akan menjadikan bangunan bersejarah lebih segar, ceria dan hidup. Malah penyediaan kemudahan asas di bangunan bersejarah akan memudahkan lagi pengunjung yang datang ke bangunan tersebut. Tindakan ini akan menyebabkan bangunan bersejarah sentiasa dikunjungi pelancong. Dengan cara itu, bangunan bersejarah tidaklah hanya menjadi bangunan yang sepi tanpa kunjungan pelancong. Secara tidak langsung, bangunan bersejarah akan mendapat perhatian daripada peminat sejarah negara. Tegasnya, pembaharuan dalam bangunan bersejarah akan dapat mengekalkan bangunan bersejarah.", "Tidak dinafikan bahawa bangunan bersejarah dapat dikekalkan dengan penglibatan daripada semua agensi kerajaan terutama yang berkaitan dengan kerja penyelidikan dan pembangunan. Usaha ini dilihat dengan kerjasama daripada Jabatan Arkitek Malaysia dan Jabatan Kerja Raya yang sentiasa memantau usaha-usaha mengekalkan bangunan bersejarah. Hal ini bertujuan agar bangunan bersejarah sentiasa dipelihara dan dipulihara demi mengekalkan bangunan bersejarah. Bukan itu sahaja, kerjasama erat antara universiti yang menjalankan penyelidikan dan kajian akan dapat mendokumentasikan semua maklumat bangunan bersejarah sebagai sebuah dokumen rasmi yang akan menjadi rujukan kepada ahli sejarah. Secara tidak langsung usaha ini akan dapat menjadi bukti tentang sejarah negara.", "Secara intihanya, kewujudan bangunan bersejarah menjadi satu monumen yang dapat menjadi bukti kepada generasi masa ini tentang sejarah masa lalu. Oleh itu, kerajaan hendaklah terus memastikan bangunan bersejarah terus kekal menjadi bukti yang menjadi kebanggaan rakyat Malaysia sebagai sebuah monumen agung yang melambangkan identiti negara."]}, {"h": ["Budaya menonjolkan sesuatu kaum", "Menghormati generasi tua", "Budaya mempunyai nilai-nilai murni", "Budaya tidak luput ditelan zaman", "Peraturan masyarakat diamalkan", "Penutup Karangan Kepentingan Budaya"], "p": ["Salah satu kelebihan negara kita ialah masyarakatnya yang berbilang kaum. Kita mempunyai kaum Melayu, Cina, India, dan berdozen-dozen kaum minoriti yang lain terutama di Sabah serta Sarawak. Situasi ini menyebabkan negara kita mempunyai pelbagai adat atau budaya yang menarik untuk diperhatikan. Malah, adat atau budaya yang unik ini mempunyai banyak kepentingan jika dihargai dengan sewajarnya. Bak kata pepatah \u201cbiar mati anak, jangan mati adat\u201d. Persoalannya, apakah Kepentingan Budaya dan Adat Resam kepada masyarakat dan negara kita?", "Sebenarnya, budaya yang unik ini memang wajar dihargai kerana budaya inilah yang menonjolkan sesuatu kaum itu. Tanpa budaya ini sesuatu kaum itu akan kehilangan identitinya buat selama-lama. Budaya yang diamalkan itu seperti memakai pakaian tradisional, makan menggunakan tangan, pergi ke kubur ketika hari raya dan sebagainya turut menimbulkan rasa bangga kepada pengamal budaya kaum itu. Individu yang terbabit akan berasa mereka telah berjaya mengekalkan budaya turun-temurun nenek moyang mereka selama ini.", "Antara kepentingannya lagi ialah, tindakan individu tertentu menghargai budaya ini menjadi satu cara yang paling mudah untuk mempamerkan rasa menghormati generasi tua daripada generasi muda. Budaya memakai pakaian tradisional menjadi satu kaedah yang mudah untuk diamalkan oleh remaja dalam usaha mereka mengekalkan budaya tradisional ini. Remaja bukan sahaja mamu membuktikan rasa hormat mereka tetapi turut menerima penghargaan generasi tua lantaran sanggup mengekalkan budaya.", "Salah satu kepentingan mengekalkan budaya ialah budaya mempunyai nilai-nilai murni dan sikap menghormati. Kedua-dua sikap ini sudah hampir terkikis daripada diri remaja negara ini. Remaja sudah mula memanggil ibu bapa mereka dengan nada yang kasar, lari dari rumah, dan suka memarahi orang tua. Jadi, pengekalan dan pengamalan budaya ini sudah pasti akan menonjolkan rasa hormat dan sikap atau jati diri remaja yang murni. Remaja akan menjadi individu yang terbilang.", "Malah, sikap menghargai budaya memastikan sesuatu budaya kaum itu tidak akan luput ditelan zaman. Lihat sahaja budaya bekerjasama menjalankan kenduri sudah mula hilang sedikit demi sedikit lantaran masyarakat kita lebih suka menggunakan perkhidmatan katering. Atas alasan mudah, kita sudah melupakan budaya bekerjasama ketika mengadakan kenduri yang mempunyai banyak impak positif tetapi penat itu. Usaha mengekalkan budaya kaum sudah pasti akan mengembalikan nostalgia majlis kenduri yang dijalankan secara meriah. Melalui pemahaman dan penghayatan keunikan budaya warisan kaum ini, generasi muda dapat didedahkan dan memikul tanggungjawab dalam mengekalkan warisan kaum.", "Tambahan pula, pengamalan budaya ini memastikan peraturan dan saling bergantung anggota masyarakat diamalkan. Untuk mencapai perpaduan, semua kaum harus mengekalkan budayanya kerana melalui budayalah kita bersatu. Sikap hormat antara satu sama lain menyebabkan kita tidak akan cuba menyakiti kaum lain atas perkara-perkara yang remeh. Sebaliknya, penghargaan terhadap budaya menguatkan semangat perpaduan kita. Dengan berbuat demikian, Malaysia juga akan melahirkan benih yang baik dan modal insan yang berguna pada masa hadapan yang menghargai budaya warisan kaum masing-masing.", "Kesimpulannya, budaya atau adat sesuatu kaum itu merupakan satu khazanah yang arus dipertahankan oleh rakyat negara ini. Usahlah kita terlalu memandang ke arah kemodenan sehingga menganggap budaya sendiri sudah lapuk atau tidak sesuai lagi. Kita harus melihat budaya sebagai satu alat yang mampu membentuk kita ke arah kemodenan yang lebih baik lagi iaitu kemodenan rohaniah dan kebendaan. Mungkin selepas menguasai budaya barulah kita boleh menganggap diri kita sudah mencapai kemodenan hidup. Justeru, biarlah matahari terus bersinar, biarlah pepohon terus menghijau dan biarlah Malaysia terus gemilang dengan masyarakat yang berganding bahu bagai aur dengan tebing dalam mengekalkan budaya dan adat resam yang amat istimewa ini."]}, {"h": ["Meningkat daya saingan dan produktiviti industri", "Pilihan bagi pelajar yang lemah dalam pelajaran", "Melatih tenaga mahir dan separuh mahir", "Cabaran: Persepsi masyarakat", "Cabaran: Sistem yang terlalu menekankan teori", "Penutup Karangan Pendidikan teknik dan vokasional "], "p": ["Pendidikan teknik dan vokasional merupakan satu sistem pendidikan yang menyediakan latihan khusus untuk kemahiran teknikal dan beberapa kemahiran yang lain. Tujuan utama pendidikan teknik dan vokasional ini adalah untuk melahirkan modal insan yang berkemahiran tinggi, berpengetahuan, berinovatif dan mampu menghadapi saingan pada peringkat serantau dan juga global serta mengikut dengan keperluansemasa. Selain itu, secara umumnya adalah untuk melatih para pelajar untuk pekerjaan dan mendedahkan mereka kepada suasana kerja dari awal lagi. Sistem pendidikan teknik dan vokasional berbeza dengan sistem pendidikan umum kerana sistem pendidikan teknik dan vokasional ini lebih menekankan aspek kemahiran teknikal dan juga pengetahuan teknikal.", "Pertumbuhan di dalam ekonomi dan industri Malaysia adalah bergantung kepada keupayaan kita untuk mempertahankan kadar produktiviti yang tinggi dan daya saingan diarena antarabangsa. Daya saingan dan produktiviti industri pula bergantung pula kepada adanya tenaga kerja yang berpendidikan, mahir dan dan bermotivasi tinggi. Kursus dalam Pendidikan teknik dan vokasional membolehkan pelajar mendapatkan pengetahuan vokasional dan kemahiran bagi membolehkan mereka mendapat pekerjaan sebagai tenaga kerja mahir atau separuh mahir dalam industri. Pelajar yang mempunyai kecenderungan dalam pendidikan sains dan teknologi boleh memenuhi tenaga kerja dalam bidang industri dan seterusnya meningkatkan daya saingan sektor perindustrian negara kita.", "Selain itu, Pendidikan teknik dan vokasional merupakan pilihan yang baik bagi mereka yang biasanya lemah dalam Peperiksaan PT3 atau yang keciciran. Mereka akan mengikuti latihan dua tahun itu di sekolah-sekolah\u00a0vokasional yang menawarkan kursus tersebut. Di sini, remaja akan diberi peluang untuk mempraktik dan mengembangkan segala pengetahuan asas yang telah diperolehi di\u00a0sekolah dalam situasi kerja yang sebenar bagi menyediakan mereka dengan ciri-ciri\u00a0yang diperlukan oleh pihak majikan. Pelajar dalam aliran ini dapat mengikuti\u00a0latihan kemahiran dan seterusnya menduduki Peperiksaan Kemahiran Malaysia (SKM). Sistem pendidikan yang berlainan ini dapat menjaminkan masa depan remaja. Kelayakan akademik dengan kemahiran teknikal ini akan memberi kesan kepada kualiti pekerjaan dan pendapatan bulanan.", "Pendidikan teknikal dan vokasional dihasratkan memberi peluang kepada semua remaja. Aliran vokasional adalah bertujuan\u00a0untuk melahirkan pelajar\u00a0yang cenderung kepada bidang vokasional di peringkat pendidikan menengah atas di mana bidang kursus yang ditawarkan adalah bagi\u00a0membolehkan pelajar mendapatkan pengetahuan asas vokasional dan kemahiran untuk membolehkan mereka mendapatkan pekerjaan sebagai tenaga mahir dan separuh mahir dalam sektor perindustrian, perdagangan dan pertanian. Dengan mengikuti bidang kemahiran dan teknikal serta didedahkan dengan latihan amali sejak dibangku sekolah akan membolehkan mereka menyesuaikan diri dengan mudah dalam alam pekerjaan kerana pekerja yang mempunyai kemahiran teknikal dan pernah mengikuti latihan amali sangat diperlukan oleh pihak industri pada masa kini.", "Sikap memandang rendah pada pelajar-pelajar sekolah vokasional sebagai gagal akademik\u00a0masih menebal di kalangan masyarakat. Ramai juga ibu bapa, terutama Pegawai Tinggi Kerajaan kurang menggalakkan anak-anak mereka yang berminat dalam bidang kemahiran untuk meneruskan pengajian dalam bidang teknik dan\u00a0vokasional. Perasaan ini timbul kerana di masa lalu\u00a0murid-murid yang memasuki sekolah nasional adalah terdiri daripada mereka yang berkelulusan rendah dalam peperiksaan PT3 dan gagal untuk meneruskan pengajian ke Tingkat Empat di sekolah akademik. Selain daripada itu, pendidikan ini dikaitkan dengan pekerjaan kolar biru hasil daripada mereka\u00a0yang gagal meneruskan pengajian akademik bagi mencapai cita-cita mendapat pekerjaan berkolar putih.", "Institusi-institusi pendidikan yang terlibat di bidang vokasional dan teknikal hanya menitik\u00a0beratkan kursus-kursus berbentuk teori sahaja dan amat\u00a0kurang menekankan aspek amali terutamanya kerja-kerja amali di kilang atau sektor\u00a0perindustrian terutamanya pelajar di sekolah-sekolah vokasional dan teknik.\u00a0Pendidikan teknik dan vokasional kurang melengkapkan pelajar dengan kemahiran yang betul dan secukupnya untuk pekerjaan keranatidak ada perhubungan dengan suasana kerja.\u00a0Situasi ini adalah berbeza dengan berbeza dengan situasi di\u00a0negara-negara industri seperti Jerman, Jepun, Korea Selatan dan sebagainya. Fenomena ini dilihat\u00a0sebagai pengancam kepada hasrat negara untuk melahirkan lebih\u00a0ramai tenaga mahir dan separa mahir dalam mencapai matlamat negara sebuah negara maju.", "Kesimpulannya, negara kita sedang menumpukan pembangunan ekonomi yang berteraskan industri dan teknologi. Proses pembangunan ekonomi sesebuah negara berkait rapat dengan pembangunan sumber manusia yang mampu dilaksanakan negara tersebut. Keupayaan sistem pendidikan teknik dan vokasional ini mesti dilaksanakan dengan jayanya untuk menentukan nasib masa depan wawasan negara bagi mencapai sebuah negara maju. Dalam usaha untuk menyusun suatu kurikulum yang komprehensif bagi program pendidikan ini, kerjasama yang erat antara kerajaan dan swasta secara ikhlas serta konsisten diwajibkan. Oleh itu, kerjasama semua pihak adalah diharapkan bagi merealisasikan cita-cita negara kita ke arah menjadi sebuah negara yang setanding dengan negara-negara maju yang lain."]}, {"h": ["Membaca memberikan nilai tambah", "Membaca dapat meningkatkan kepakaran", "Berjaya dalam akademik", "Mencetuskan ideologi", "Kesimpulan karangan Amalan Membaca"], "p": ["Masyarakat Melayu sinonim dengan pelbagai jenis puisi tradisional bagi melahirkan perasaan\u00a0 yang\u00a0 telah\u00a0terpahat dalam atma dan sukma\u00a0mereka. Puisi di atas menggambarkan amalan membaca sangat penting dalam kehidupan seharian kita bagi melahirkan generasi yang berintelektual dalam mencorak masa hadapan. Ketahuilah kita bahawa masa depan menjanjikan cabaran yang sarat dengan\u00a0muatan cabaran reformasi. Oleh sebab itu,\u00a0menerusi amalan membaca juga dapat\u00a0mencetus kesegaran minda\u00a0agar tidak wujud modal insan yang\u00a0dibelenggu dengan cara berfikir yang sempit.", "Walaupun dunia sudah melepasi pelbagai zaman dalam beberapa dekad, namun budaya membaca tetap mendominasi kemajuan dan keagungan sesebuah bangsa. Sejarah telah mencatatkan bahawa bangsa yang berjaya antara lain dicirikan oleh masyarakatnya yang memiliki budaya literasi. Begitu juga sebaliknya. Sesuatu bangsa yang mempunyai kekuasaan atau kejayaan dalam sesuatu bidang tidak boleh mempertahankan miliknya tanpa budaya ilmu yang mantap. Rakyat Malaysia yang tidak mengetahui kepentingan amalan\u00a0 membaca perlulah\u00a0 membudayakan amalan yang mulia ini yang mengandungi seribu satu kemuliaan yang tidak dapat dipertikaikan lagi. Persoalannya, apakah kepentingan amalan membaca?", "Sesungguhnya amalan membaca mampu menambah pengetahuan kita. \u00a0Amalan membaca dapat membantu memberikan nilai tambah dalam diri seseorang sebagai persediaan untuk bersaing dalam era globalisasi ini.\u00a0\u00a0\u201cSetiap\u00a0 seseorang daripada kita mesti memberikan nilai tambah kepada diri masing-masing,\u201d demikian \u00a0mantan \u00a0perdana menteri Malaysia Tun Abdullah Ahmad Badawi pernah menukil dalam salah satu ucapan beliau sekitar pertengahan tahun 2005 yang lalu. Ungkapan keramat \u00a0itu, membawa maksud bahawa nilai seseorang anak pascamerdeka ini akan bertambah andai individu itu berusaha melakukan \u00a0anjakan paradigma untuk dirinya daripada terus berada di takuk lama. \u00a0Jika ditelusuri, ungkapan ini boleh direalisasikan dengan amalan membaca yang pastinya dapat menyumbangkan idea bernas dalam diri pembaca. \u00a0", "Selain melalui proses pembelajaran secara formal di sekolah, nilai diri akan dapat ditambah dengan banyaknya menerusi amalan membaca bahan-bahan ilmiah seperti Majalah Dewan Bahasa, Dewan Siswa, Kosmik dan sebagainya. Cerdik pandai sering menganggap amalan membaca sebagai jambatan ilmu.\u00a0Persepsi ini terjelma\u00a0lantaran amalan membaca yang dapat menghubungkan antara manusia dengan dunia ilmu. \u00a0Tegasnya, amalan\u00a0 membaca sememangnya dapat\u00a0 menambah ilmu pengetahuan dan menjadi \u00a0persiapan untuk kesiagaan\u00a0 kita bersaing dengan cabaran kemajuan yang\u00a0terbentang di jagatraya ini.", "Seterusnya, mari kita fokuskan lensa pemikiran kita kepada manfaat seterusnya iaitu\u00a0membaca dapat meningkatkan kepakaran. Kepakaran yang dimaksudkan ialah tenaga kerja yang berpengetahuan dan berkemahiran tinggi dalam sesuatu bidang. Membaca dapat mewujudkan koridor kemajuan ekonomi demi meningkatkan tenaga pakar yang berpengetahuan. Sebagaimana yang diketahui masyarakat yang suka membaca merupakan masyarakat yang maju dan kompetetif sehingga dapat mencetuskan gegaran minda sekaligus dapat\u00a0menjulang negara kita ke puncak jagat. \u00a0Buktinya kita melihat betapa negara pengeluar minyak yang kaya-raya terpaksa bergantung hampir dalam semua aspek penting kehidupan negaranya kepada negara lain yang lebih maju dari segi keilmuan dan kepakaran.", "Oleh sebab itu, amalan membaca dapat membentuk masyarakat madani yang berkemahiran dan \u00a0berkepakaran tinggi. Apabila negara kita sudah mencapai tahap yang maksimum dalam membentuk\u00a0 individu yang mempunyai kepakaran yang tinggi dalam satu-satu bidang, kita tidak perlu bergantung kepada kepakaran luar lagi. Jelaslah bahawa amalan membaca dapat membekalkan tenaga pakar atau mahir kepada sesebuah negara itu.", "Jika dilihat dari aspek yang lain, \u00a0membaca merupakan tiang sandaran konkrit untuk berjaya dalam akademik. Namun begitu, cahaya amalan membaca semakin hari semakin malap dalam naluri pelajar. Kontradiksinya, para pelajar tidak mempunyai kesedaran bahawa membaca itu penting dalam kehidupan sedangkan amalan membaca dapat meningkatkan ilmu pengetahuan dan mampu meluaskan horizon pemikiran para pelajar. \u00a0Oleh sebab itu, para pelajar perlu menyemai bibit-bibit minat membaca dalam diri kerana membaca merupakan wasilah utama kejayaan seseorang pelajar. Sebagi contoh, adik Nik Nor Madihah telah berjaya memperoleh 20A dalam SPM dengan membudayakan amalan membaca dalam diari kehidupannya sebagai seorang pelajar.", "Meyedari kepentingan membaca dalam kalangan pelajar, pelbagai usaha telah dilakukan oleh pihak sekolah bagi memperkasakan minat membaca dalam kalangan pelajar seperti mengadakan minggu membaca dan program \u00a0NILAM. Melalui program NILAM ini jugalah lahirlah tokoh-tokoh pelajar yang berjaya. Selain berjaya dalam akademik, para pelajar juga boleh mengaplikasikan ilmu yang diperolehi melalui membaca dalam kehidupan seharian. Ringkasnya, jelaslah bahawa amalan membaca dapat memberikan pelbagai kemaslahatan kepada\u00a0 para pelajar untuk berjaya. Sesungguhnya, menuntut ilmu tanpa membaca ibarat basikal tanpa roda.", "Dengan membudayakan amalan membaca juga, rakyat yang berpengetahuan luas dalam sesebuah negara mampu mencetuskan ideologi dalam\u00a0memacu\u00a0proses pembangunan negara dapat dilahirkan. Hal ini dikatakan dmeikian kerana membaca merupakan acuan untuk membentuk sesebuah tamadun yang gemilang seiring dengan negara-negara yang telah\u00a0mengecapi modenisasi mapan seperti Jepun.", "Di Jepun, atas dasar aplikasi dan pengetahuan sains dan inovasi mereka mampu mencipta teknologi yang tidak terdapat di negara-negara lain seperti mesin layan diri yang dapat memenuhi keperluan harian iaitu mesin menjual ketam hidup, telur ayam segar, sayur-sayuran segar dan baju hujan dan barang kemas. Kelebihan mesin layan diri ini dapat beroperasi sepanjang masa iaitu 24 jam sehari. Keadaan ini membolehkan para peniaga dan usahawan tidak perlu bersusah-payah menjaga premis perniagaan mereka kerana mesin layan diri ini juga dilengkapi dengan ciri-ciri keselamatan yang sempurna selain mereka dapat memperuntukkan masa mereka dengan aktiviti yang dapat meningkatkan kemajuan negara mereka. Jelaslah bahawa amalan merupakan ramuan yang efektif untuk membentuk masyarakat yang berproduktiviti tinggi dan seterusnya dapat merealisasikan aspirasi negara untuk bertambah maju.", "Secara konklusinya, sudah terang lagi bersuluh bahawa amalan membaca sangat mulia kerana mendatangkan pelbagai kebaikan atau faedah kepada pembaca, keluarga, bangsa dan negaranya. Amalan membaca merupakan permulaan positif sebagai langkah pertama\u00a0dalam penjanaan dan penyebaran ilmu. Hal ini terbukti berdasarkan peristiwa penuh bermakna dan agung dalam sejarah Islam melalui surah al-\u2018Alaq iaitu ketika Nabi Muhammad mendapat wahyu yang pertama di Gua Hira\u2019 melalui perantaraan malaikat Jibril yang menyuruhnya membaca. Jelaslah membaca merupakan kunci ilmu yang memberikan impak positif dalam mempengaruhi perkembangan minda masyarakat.", "Walaupun pada hari ini pelbagai prakarsa telah dilaksanakan untuk memupuk amalan membaca namun, usaha tersebut diumpamakan hujan jatuh ke pasir. Ibu bapa mempunyai tanggungjawab yang besar dalam memupuk budaya membaca sejak kecil lagi kerana melentur buluh biarlah dari rebungnya. Pihak kerajaan juga perlu menyediakan pelbagai kemudahan seperti perpustakaan supaya kita dapat membaca dengan selesa. Kempen-kempen membaca juga perlu dipergiat. Jika usaha-usaha memupuk budaya membaca giat dijalankan, negara Malaysia pasti akan menjadi negara yang maju. Oleh itu, semua orang wajiblah membaca dan berusaha meningkatkan budaya membaca agar masyarakat yang celik ilmu dapat dilahirkan. Ingatlah bahawa \u2018bangsa membaca, bangsa maju\u2019."]}, {"h": ["Sikap yang tidak memberi perhatian kepada keselamatan", "Kegawatan ekonomi yang teruk", "Kegagalan pihak berkuasa", "Kekurangan didikan keagamaan", "Penutup Karangan Punca Kes Ragut"], "p": ["Kejadian ragut yang sering menjadi-jadi merupakan satu jenayah yang amat mengejutkan buat masyarakat kita. Kekerapan jenayah ini membuktikan bahawa ada sesuatu yang tidak betul dalam masyarakat kita dewasa ini. Media massa menghuraikan pelbagai faktor yang mendorong kejadian ini bersama-sama langkah untuk menanganinya tetapi jumlah kes ragut terus meningkat saban tahun. Oleh itu, apakah punca-punca jenayah ini menular dengan begitu cepat?", "Sebenarnya jenayah ragut ini menjadi begitu menjadi-jadi ekoran sikap masyarakat itu sendiri yang tidak memberi perhatian berat tentang aspek keselamatan mereka. Masih banyak individu dalam masyarakat kita yang suka membawa wang yang banyak dalam dompet atau tas tangan mereka dan ini menjadI sasaran peragut. Begitu juga dengan sikap kita yang gagal mengambil langkah-langkah keselamatan apabila pulang dari pejabat bersendirian, berjalan di lorong yang gelap, atau mudah percaya akan orang asing menjadikan kita sasaran mudah peragut. Jadi, aspek keselamatan diri yang kurang diberi perhatian telah menyebabkan ragut semakin menjadi satu kebiasaan di negara ini pula.", "Malah, kejadian ragut turut diburukkan lagi dengan keadaan ekonomi dunia yang sedang mengalami kegawatan ekonomi yang begitu teruk. Banyak kilang dan syarikat di negara ini yang terpaksa membuang pekerjanya kerana kekurangan permintaan terhadap produk mereka dengan drastik. Ketidakupayaan pekerja yang dibuang kerja itu untuk mencari kerja lain dalam masa yang terdekat telah menjurus mereka ke kancah jenayah terutama apabila memikirkan makan minum anak isteri pula. Oleh itu, kes ragut meningkat kerana banyak pekerja tidak mempunyai pekerjaan lalu beralih menjadi peragut untuk menyelesaikan masalah mereka secara mudah.", "Seterusnya masalah ini bertambah serius kerana kegagalan pihak berkuasa mengambil langkah pencegahan yang efektif. Kekurangan kamera litar tertutup di kawasan-kawasan berisiko tinggi menyebabkan masalah ini terus menjadi-jadi. Jika kerajaan memasang lebih banyak kamera seperti ini sudah pasti penjenayah berfikir dua kali sebelum bertindak. Oleh itu, kekurangan kamera litar tertutup telah menyebabkan masalah ini berterusan terutama di kawasan sunyi dan ketika waktu malam.", "Kemelut ini turut ditimbulkan akibat kekurangan didikan keagamaan terutama terhadap generasi muda kita. Amalan agama sudah makin dilupakan berdasarkan semakin moden sesebuah masyarakat itu. Kekurangan aspek agama menyebabkan kurangnya ketahanan diri seseorang untuk tidak melakukan jenayah. Sudah hilang rasa takut akan balasan Tuhan jika melakukan kesalahan jenayah. Maka, ragut meningkat kerana masyarakat kita sudah lupa akan agama mereka.", "Kesimpulannya, semua pihak harus berganding bahu untuk menyelesaikan masalah jenayah ini tanpa perlu menuding jari mencari kesalahan pula. Sementara itu pihak kerajaan harus mencari alternatif untuk menangani isu pembuangan kerja ketika kegawatan ekonomi untuk memastikan jenayah ini tidak merebak. Kegagalan mengawal jenayah ini mampu menjejaskan imej negara pada mata masyarakat dunia. Mungkin peribahasa \u201dsudah terantuk baru tengadah\u201d memberikan kita satu pandangan supaya bersedia sedia sebelum masalah itu berlaku."]}, {"h": ["Kurang perhatian daripada ibu bapa", "Pihak sekolah yang mementingkan prestasi akademik", "Pengaruhan Rakan sebaya", "Melarikan diri daripada masalah keluarga", "Kekurangan didikan agama dan moral", "Pengaruh media massa", "Penutup Karangan Punca Masalah Sosial"], "p": ["Masalah sosial dalam kalangan remaja bermaksud salah laku sosial yang dilakukan oleh golongan remaja. Masalah sosial seperti membuli rakan, mencuri, terlibat dengan lumba haram dan sebagainya bukanlah sesuatu yang baharu dalam kalangan remaja pada hari ini. Sehubungan itu, masa depan negara akan terjejas kerana generasi pelapis yang ada sekarang sudah hilang jati diri, identiti dan samangat patriotik untuk membangunkan negara. Masalah ini semakin menjadi-jadi dari hari ke hari sehingga telah membimbangkan banyak pihak. Sesungguhnya terdapat pelbagai faktor yang menyebabkan fenomena ini terus berleluasa.", "Masalah sosial ini berlaku kerana para remaja kurang perhatian daripada ibu bapa, khususnya bagi ibu bapa yang bekerja di bandar. Ibu bapa sibuk bekerja sehingga mengabaikan tanggungjawab mereka terhadap anak-anak. Akibat keletihan, mereka langsung tidak mengambil tahu\u00a0tentang pelajaran anak-anak, apatah lagi untuk meluangkan masa bagi mendengar masalah anak-anak mereka. Sejak kecil anak-anak mereka telah dibesarkan oleh pengasuh sehingga menyebabkan mereka kurang mendapat perhatian dan kasih sayang daripada ibu bapa mereka sendiri. Apabila meningkat remaja mereka akan mengisi kekosongan jiwa mereka itu dengan aktiviti yang tidak berfaedah seperti minum arak, berdisko dan merempit. Oleh itu, kurang perhatian daripada ibu bapa telah mendesak anak-anak terjebak dengan pelbagai masalah social yang amat membimbangkan.", "Di samping itu, pihak sekolah lebih mementingkan prestasi akademik pelajar berbanding pembentukan sahsiah diri pelajar. Hal ini menjelaskan kepada kita bahawa remaja kini hanya diberi penekanan terhadap prestasi akademik dan tidak diberi penekanan terhadap pembentukan sahsiah diri remaja. Keadaan inilah yang menyebabkan berlakunya masalah sosial dalam kalangan remaja. Justeru, guru-guru boleh memainkan peranan penting dalam membentuk keperibadian yang ungugul dalam kalangan para pelajar di sekolah.", "Selain itu, remaja zaman sekarang amat mudah dipengaruhi olen rakan-rakan mereka khususnya dalam pembentukan sahsiah dan tingkah laku. Remaja kini lebih banyak meluangkan masa dengan rakan berbanding dengan keluarga. Hal ini bermakna pengaruh rakan sebaya juga turut mempengaruhi penglibatan remaja dalam pelbagai gelaja sosial yang menjijikkan itu. Remaja takut diri mereka akan dipinggirkan daripada kumpulan rakan-rakan sekiranya tidak mengikut perbuatan mereka. Keadaan ini akan menimbulkan konflik dalam diri remaja yang tidak mahu disisihkan atau dianggap tidak berani mencuba. Sehubungan dengan itu, hidup mereka seolah-olah sudah hilang arah tujuannya sehingga mereka terjebak pula dalam masalah sosial seperti merokok dan pergaulan bebas. Dalam hal ini, remaja perlu sedar bahawa mereka perlu bijak memilih rakan.", "Sementara itu, segolongan remaja pula mengambil jalan mudah dengan melakukan perbuatan yang tidak baik kerana hendak melarikan diri daripada masalah yang menimpa keluarga mereka. Contohnya perceraian antara ibu bapa\u00a0mereka.dan\u00a0pengaruh rakan sebaya juga merupakan antara punca berlakunya gejala sosial di negara kita. Para remaja yang buntu dengan masalah yang dihadapi keluar dari rumah dan mencari kebebasan dengan bergaul dengan kumpulan yang tidak senonoh.", "Disuntik nilai tambahnya, kurang didikan agama dan moral turut menjadi punca masalah sosial dalam kalangan remaja. Pendidikan agama dan moral perlu diberi keutamaan sejak anak-anak masih kecil lagi kerana didikan yang cukup dan sempurna menjadi benteng yang kukuh untuk menangkis segala anasir yang tidak baik. Masalah sosial seperti gejala pembuangan bayi dalam kalangan remaja merupakan akibat daripada remaja yang kurang didikan agama dan sukar mengawal nafsu. Melentur buluh biarlah dari rebungnya merupakan peribahasa yang menjelaskan kepada kita betapa pentingnya anak-anak dididik sejak kecil dengan didikan agama dan moral. Izharnya, mereka yang terlibat dengan gejala sosial adalah mereka yang tidak menghayati ajaran agama. Ingatlah \u201cagama tanpa ilmu adalah buta, manakala ilmu tanpa agama adalah lumpuh\u201d.", "Di samping itu, pengaruh media massa juga turut memainkan peranan mendorong para remaja terlibat dengan gejala sosial. Dasar langit terbuka yang diamalkan sekarang telah merosakkan minda para remaja. Hal ini demikian kerana, mereka boleh melayari internet untuk memuat turun cerita-cerita lucah atau porno terutama dari luar negeri. Keadaan ini ditambah pula dengan penayangan filem-filem barat yang mempamerkan cara hidup bebas, seks dan dadah sebagai amalan hidup mereka di kaca televisyen . Unsur ini telah menyendatkan minda remaja dengan perkara negatif dan mereka mudah terikut dengan budaya tidak sihat itu. Oleh itu, media massa juga mempunyai kuasa yang sangat hebat dalam membentuk remaja kerana pembentukan identiti mereka berpunca daripada apa yang mereka tonton setiap hari.", "Tegasnya, masalah sosial dalam kalangan remaja telah mencetuskan kebimbangan kepada semua pihak termasuklah golongan ibu bapa, guru, masyarakat, dan negara. Oleh tu, semua pihak harus bekerjasama dalam menentukan golongan remaja yang akan meneruskan kepemimpinan negara pada masa hadapan.\u00a0Sikap masayarakat kita yang \u201ctidak mahu menjaga tepi kain orang\u201d haruslah diubah.\u00a0Anggota masyarakat sepatutnya prihatin dengan melaporkan segala kegiatan salah laku yang melibatkan golongan remaja kepada pihak yang berkuasa."]}, {"h": ["Peranan Ibu Bapa", "Peranan masyarakat", "Peranan pihak sekolah", "Peranan kerajaan", "Penutup Karangan Vandalisme"], "p": ["Gejala vandalisme dalam kalangan remaja semakin menjadi-jadi di negara kita. Hal ini kerana, golongan remaja mudah terpengaruh dengan sesuatu gejala atau budaya yang tidak sihat terutamanya gejala vandalisme. Maksud vandalisme menurut kamus dewan ialah satu bentuk jenayah di sisi moral dan undang-undang negara. Sebarang perbuatan seperti menconteng, mengotori, atau merosakkan harta benda awam dianggap sebagai vandalisme. Vandalisme juga dikenali sebagai gejala laku musnah iaitu tabiat seseorang membinasakan harta benda awam dan juga harta benda orang lain. Persoalannya, bagaimanakah caranya untuk mengatasi masalah vandalisme dalam kalangan masyarakat terutama melibatkan golongan remaja di negara kita?", "Dalam konteks mengatasi masalah vandalisme , ibu bapalah ialah orang perlu memainkan peranan penting membanteras masalah sosial ini. Didikan agama dan nilai moral yang sempurna haruslah ditanam dalam jiwa anak-anak mereka semenjak kecil lagi kerana melentur buluh biarlah dari rebungnya. Ibu bapa perlu mendidik anak-anak mereka supaya menghargai harta benda awam yang terdapat di kawasan tempat tinggal mereka mahupun di tempat lain. Selain itu, mereka harus memantau aktiviti-aktiviti yang biasa dilakukan oleh anak-anak mereka dan mengetahui latar belakang rakan-rakan anak mereka. Sekiranya mereka mendapati anak-anak mereka terlibat dalam gejala vandalisme ini, tindakan sewajarnya harus dilakukan.", "Hal ini termasuklah dengan memberi amaran tegas kepada anak-anak mereka untuk mereka tidak mengulangi perbuatan sedemikian kerana boleh menyusahkan masyarakat. Tindakan ini memang sesuai dengan kata orang-orang tua, \u201cSayangkan anak, tangan-tangankan\u201d. Seyogia, dengan tindakan sebegini masalah vandalisme tidak akan menjadi fobia sehingga merencat kehidupan masyarakat untuk menjalani kehidupan secara lebih kondusif. Tegasnya, ibu bapa merupakan orang yang paling penting membanteras gejala vandalisme dalam kalangan remaja.", "Di samping itu, masyarakat tidak harus berpeluk tubuh saja apabila gejala vandalisme \u2018menjalar\u2019 dengan berleluasa di kawasan perumahan dan mereka perlu prihatin terhadap masalah sosial berkenaan . Perbuatan seperti menconteng dinding bangunan, merosakkan telefon awam, merosakkan buaian di taman permainan danjuga merosakkan tong sampah awam wajar diambil perhatian. Pemimpin masyarakat di sesebuah kawasan taman atau kawasan perumahan perlu mengadakan mesyuarat dengan ibu bapa tentanggejala itu dan mengenakan tindakan seperti denda berupa bayaran kepada ibu bapa yang didapati anaknya terlibat dalam salah laku ini. Kesannya, ibu bapa akan menjadi lebih peka terhadap tindak-tanduk anak-anak mereka. Konsep \u201cmenjaga tepi kain\u201d perlu ditanam dalam kalangan masyarakat agar masalah vandalism yang merugikan negara ini dapat dibanteras dengan sebaik-baiknya.", "Jelaslah, masyarakat perlu berperanan untuk mengatasi masalah sosial remaja ini. Sikap seperti enau dalam belukar, melepaskan pucuk masing-masing perlu dibuang dalam persepsi kehidupan masyarakat. Sekiranya masyarakat mempunyai kesedaran akan masalah vandalisme sudah pasti kehidupan masarakat akan sentiasa sejahtera dan kondusif. Sebaliknya masyarakat yang tidak ambil penduli masalah vandalisme terutama melibatkan anak-anak mereka sudah pasti masyarakat di kawasan perumahan akan sentiasa hidup dalam keadaan tidak harmoni. Tegasnya, masyarakat tidak harus berpeluk tubuh saja apabila gejala vandalisme \u2018menjalar\u2019 dengan berleluasa di kawasan perumahan dan mereka perlu prihatin terhadap masalah sosial berkenaan.", "Di samping itu, pihak sekolah patut melaksanakan peraturan sekolah secara lebih tegas terhadap pelajar yang melakukan vandalisme. Mereka harus mendenda pelajar yang melakukan vandalisme di dalam kawasan sekolah. Antara perbuatan vandalisme yang dikesan dilakukan oleh pelajar dan merugikan warga sekolah seperti memusnahkan kemudahan tandas dengan memasuk atau menyampakkan benda-benda yang tidak sepatutnya ke dalam lubang tandas, merosakkan telefon awam yang sangat penting untuk murid-murid berkomunikasi dengan ibu bapa, menconteng keceriaan mural, memusnahkan pasu-pasu bunga, dan pelbagai lagi masalah vandalisme. Pelajar yang terlibat dengan gejala vandalisme perlu dikenakan penalti atau denda yang berat tanpa amaran seperti hukuman gantung sekolah atau ditikar sekolah.", "Selain itu, tindakan pemantauan dan penguatkuasaan perlu dilakukan berterusan tidak dijalankan seperti hangat-hangat taik ayam. Tindakan ini dapat menginsafkan pelajar yang terlibat dan mampu menjadi pengajaran kepada pelajar-pelajar yang lain untuk tidak melakukan vandalisme. Pihak sekolah juga harus mengenepikan sikap pilih kasih semasa mengenakan tindakan terhadap pelajar yang terlibat dengan vandalisme. Langkah ini bukan sahaja mampu menangani masalah vandalisme, tetapi turut dapat mengurangkan masalah-masalah disiplin yang lain. Sekiranya pengurusan sekolah cakna akan gejala vandalisme dalam kalangan pelajar, sudah pasti harta benda awam yang ada di sekolah tidak akan musnah begitu sahaja kerana sudah terhantuk baru tergadah sudah tidak berguna lagi. Malah dengan keberadaan kemudahan awam berkenaan pelajar akan dapat belajar dengan lebih kondusif. Kesimpulannya, pihak sekolah patut melaksanakan peraturan sekolah secara lebih tegas terhadap pelajar yang terlibat dalam gejala vandalisme.", "Selain itu, pihak kerajaan perlu mengadakan kempen-kempen untuk memerangi gejala vandalisme. Pihak kerajaan boleh menyebarkan idea tersebut melalui stesen televisyen dan radio tempatan untuk menangani gejala yang semakin \u2018membarah\u2019 di negara ini. Kerajaan juga perlu mengenakan bayaran kompaun yang setimpal dengan kesalahan kepada sesiapa yang didapati melakukan sebarang aktiviti yang melibatkan kerosakan harta benda awam. Individu yang didapati bersalah melakukan perbuatan laku memusnahkan harta benda awam ini perlulah melakukan kerja-kerja kebajikan kepada masyarakat seperti menyapu sampah dan membersihkan tandas awam dan taman-taman permainan.", "Sekiranya perbuatan mereka melibatkan kemusnahan harta benda awam dan merugikan kerajaan dan masyarakat seperti merosakkan telefon awam, merosakkan kelestarian alam seperti memusnahkan kemudahan awam di kawasan taman permainan, mereka perlu diambil tindakan yang lebih keras dengan memenjara dan mengenakan kompaun setimpal dengan kesalahan mereka. Natijahnya, sudah pasti gejala kebejatan vandalisme akan dapat diatasi dengan penguatkuasaan undang-undang yang tegas oleh pihak berwajib. Tegasnya, pihak kerajaan perlu mengadakan kempen-kempen untuk memerangi gejala vandalisme sebelum penyakit sosial ini merebak menjadi barah.", "Kesimpulannya, semua pihak perlu berganding bahu dan mengerah keringat untuk bersama-sama memerangi gejala vandalisme ini. Walaupun isu ini dilihat tidaklah terlalu kronik, tetapi ingatlah bahawa vandalisme dapat memberi impak yang besar kepada negara dan juga kepada kehidupan masyarakat yang dahagakan hidup secara kondusif. Sekiranya semua kemudahan awam yang disediakan oleh pihak kerajaan tidak boleh digunakan atau diconteng dan dimusnahkan, maka di manakah kita hendak meletakkan air muka kita. Imej negara yang bersih hanya akan tinggal kenangan sahaja. Ayuhlah kita bertindak segera untuk \u2018memerangi\u2019 gejala ini dan ingatlah , \u2018jangan sudah terhantuk barulah terngadah\u2019."]}, {"h": ["Peranan ibu bapa", "Peranan pihak sekolah", "Perancangan dan pengurusan sisa", "Undang-undang pengeluaran asap", "Penutup Karangan Mengatasi Pencemaran Alam Sekitar"], "p": ["Menjelang abad ke-21, apabila masyarakat kita semakin maju, kita dapati bahawa tapak bumi ini telah menjadi mangsa dalam arus permodenan ini. Sering meniti dari bibir ke bibir masyarakat mengenai isu pencemaran alam sekitar iaitu pencemaran air, udara dan darat. Antaranya, isu jerebu yang mengancam negara kita sejak beberapa tahun kebelakangan telah menjadi topik hangat yang dibincang dari kedai kopi hingga ke parlimen. \u201cKalau tidak kerana angin, masakan pokok bergoyang\u201d.", "Sikap manusia zaman moden yang asyik mengejar fata morgana sehingga mengabaikan isu pencemaran alam sekitar, merupakan faktor yang menyebabkan keadaan ini semakin merosot. Sekiranya keadaan ini dibiarkan, manusialah yang akan menerima padahnya pada suatu hari nanti. Memandangkan keadaan ini, maka pelbagai langkah drastik perlulah diambil sebelum nasi menjadi bubur. Persoalannya, apakah langkah yang boleh diambil untuk mengatasi pencemaran alam sekitar? Jawapannya terletak pada kita semua. Tidak kira siapa, yang pastinya semua pihak mempunyai tanggungjawab untuk mengatasi masalah ini.", "Pepatah Melayu ada mengatakan \u201ctiada penyakit yang tiada penawarnya\u201d. Usaha untuk mengatasi pencemaran alam sekitar ini sepatutnya dimulakan daripada institusi keluarga. Dalam hal ini, ibu bapa memainkan peranan yang sangat penting. Mereka sebagai orang terdekat kepada anak-anak sepatutnya mendidik mereka untuk menghargai dan mencintai alam sekitar sejak dari kecil lagi. Hal ini selaras dengan peribahasa Melayu yang berbunyi melentur buluh biarlah dari rebungnya.", "Ibu bapa haruslah sentiasa mendedahkan anak-anak tentang isu-isu pencemaran alam sekitar yang terkini untuk menyedarkan mereka tentang kepentingan menjaga alam sekitar. Mendidik sahaja tidak cukup, ibu bapa juga harus menjadi teladan kepada anak-anak mereka. Contohnya, mereka tidak sepatutnya membuang sampah di merata-rata tempat dan melakukan pembakaran terbuka yang boleh mencemarkan udara. Dalam hal ini, sikap seperti ketam mengajar anaknya berjalan betul tidak harus diamalkan oleh ibu bapa, iaitu mengajar anak menjaga kebersihan alam sedangkan mereka sendiri tidak berbuat demikian. Sebaliknya, jika ibu bapa sendiri menjadi teladan, maka anak-anak juga akan terpengaruh dan terikut-ikut sikap ibu bapa. Dengan ini, nescaya pencemaran alam sekitar akan dapat diatasi.", "Sekolah dapat diibaratkan sebagai rumah kedua kepada para pelajar. Oleh itu, pihak sekolah juga berperanan besar dalam usaha mengatasi pencemaran alam sekitar. Antara langkah yang boleh dilakukan oleh pihak sekolah termasuklah mengadakan kem kesedaran untuk memupuk semangat cinta akan alam sekitar dalam kalangan para pelajar. Melalui mata pelajaran seperti Pendidikan Sivik dan Kewarganegaraan dan Pendidikan Moral, pendidikan alam sekitar secara langsung dapat diberi kepada para pelajar. Contohnya, guru-guru boleh memberi tugas tertentu kepada pelajar seperti meminta mereka mencari artikel-artikel yang berkaitan dengan isu pencemaran alam sekitar dan menyuruh mereka membaca artikel tersebut di dalam kelas.", "Secara tidak langsung, mereka dapat disedarkan tentang kesan buruk yang dibawa oleh pencemaran alam sekitar. Dengan wujudnya kesedaran ini, barulah mereka akan mencurahkan usaha untuk menjaga alam sekitar ini. Semasa di sekolah, usaha ini juga boleh dilakukan melalui penubuhan Kelab Alam Sekitar. Tamsilnya, Kelab Alam Sekitar boleh mengadakan pelbagai program seperti ceramah dan gotong-royong membersihkan kawasan sekolah dengan tujuan mendedahkan pelajar dengan aktiviti alam sekitar secara intensif. Lantaran itu, tidaklah keterlaluan jika dikatakan bahawa usaha pihak sekolah juga dapat membantu mengatasi masalah pencemaran alam sekitar.", "Perancangan dan pengurusan sisa yang sistematik juga merupakan salah satu langkah yang dapat mengatasi masalah pencemaran alam sekitar dengan efektif. Masyarakat perlulah mempraktikkan program 3R dalam kehidupan seharian iaitu program yang dikenali sebagai \u2018Reduce, Reuse, Recycle\u2019. \u2018Reduce\u2019 ialah usaha mengurangkan penggunaan bahan sumber yang terhad. Dalam erti kata lain, masyarakat haruslah berjimat cermat dalam menggunakan bahan sumber yang saban hari kian berkurangan seperti petroleum dan arang batu. \u2018Reuse\u2019 pula ialah usaha menggunakan semula bahan-bahan buangan secara terus atau mengubah fungsi bahan tersebut dengan mereka cipta barangan baru.", "Hal ini dilakukan untuk menjimatkan bahan sumber sekali gus mengurangkan sampah sarap yang boleh menyebabkan pencemaran alam sekitar. Dalam pada itu, masyarakat perlu mempraktikkan amalan kitar semula iaitu mengguna semula bahan baru. Contohnya, masyarakat boleh menjual surat khabar dan majalah lama untuk dikitar semula. Hal ini bukan sahaja dapat mengurangkan sampah malah dapat menjimatkan kos untuk pelupusan sampah. Bak kata pepatah, berjimat sebelum kena, ingat sebelum habis. Oleh itu, masyarakat haruslah sentiasa peka terhadap isu-isu pencemaran alam sekitar untuk mengelakkan pencemaran daripada menjadi semakin serius.", "Dalam pada itu, statistik menunjukkan bahawa pencemaran alam sekitar kebanyakannya berpunca daripada pengeluaran asap ke udara dan sisa-sisa toksik ke dalam sungai. Menyedari kesan-kesan negatif yang dibawa oleh pencemaran alam ini, pihak berkuasa telah menguatkuasakan undang-undang untuk menangani masalah yang dibaratkan sebagai duri dalam daging negara yang sedang membangun. Dengan ini, kabinet telah memutuskan bahawa hukuman mandatori lima tahun penjara terhadap Ketua Pegawai Eksekutif dan presiden sesebuah syarikat yang melanggar undang-undang alam sekitar. Mereka akan diberi amaran terlebih dahulu dan surat yang berkaitan dengan larangan melepaskan asap hitam dan sisa toksik.", "Namun, jika keadaan mencurahkan air ke daun keladi berlaku, tindakan yang tegas akan dikenakan terhadap mereka seperti yang diputuskan oleh kabinet. Pengusaha-pengusaha kilang haruslah menapis asap hitam dan menggunakan alternatif lain untuk menghapuskan sisa-sisa toksik kilang. Mereka tidak harus mengorbankan alam sekitar demi kesenangan diri. Jabatan Alam Sekitar (JAS) berkuasa untuk mendakwa pihak yang mencemarkan alam sekitar dan disyaki menjejaskan kualiti alam sekitar. Dengan itu, diharapkan pencemaran alam sekitar dapat diatasi dengan penguatkuasaan akta dan undang-undang alam sekitar.", "Kesimpulannya, masalah pencemaran alam sekitar di negara kita haruslah ditangani dengan segera dan usaha ini memerlukan kerjasama padu daripada semua pihak. Alam sekitar telah dianugerahkan dan diamanahkan oleh Tuhan kepada manusia. Manusia haruslah menjaganya dengan penuh tanggungjawab kerana alam sekitar tidak sepatutnya dikorbankan dalam arus pemodenan dan pembangunan sesebuah negara. Seandainya masalah ini dibiarkan, kesannya akan memudaratkan manusia itu sendiri walaupun hidup dalam kemewahan. Adakah pemodenan negara lebih penting daripada keindahan alam sekitar? Adakah kita menginginkan kemewahan hidup semata-mata tanpa mengharapkan kesihatan? Tepuk dada tanyalah selera. Dengan itu, penjagaan dan pemuliharaan alam sekitar daripada pencemaran memerlukan kerjasama, kesedaran dan keprihatinan daripada setiap lapisan masyarakat. Mudah-mudahan generasi akan datang dapat menikmati keindahan dan kelstarian alam sekitar yang dianugerahkan kepada manusia."]}, {"h": ["Mengenali budaya dan warisan negara", "Menjana pertumbuhan eknomi negara", "Tidak melibatkan belanja yang besar", "Merapatkan hubungan kekeluargaan ", "Penutup Karangan Kebaikan Melancong Dalam Negara"], "p": ["Pada alaf yang penuh cabaran pasca-2020, rakyat Malaysia menghadapi pelbagai dugaan hidup lantaran bebanan kerja sehingga mereka kurang meluangkan masa bersama dengan anak dan isteri. Tambahan pula, isu pandemik COVID-19 yang melanda seluruh dunia menyebabkan rakyat Malaysia sentiasa menanti perkhabaran gembira daripada kerajaan agar mereka dapat bebas bergerak untuk melancong ke pelbagai destinasi pelancongan tempatan. Sesungguhnya, aktiviti melancong dalam negara merupakan salah satu terapi terbaik untuk masyarakat Malaysia bebas daripada tekanan.", "Tanpa kita sedari, aktiviti melancong ke destinasi tempatan merupakan aktiviti yang memberi peluang kepada kita untuk mengenali budaya dan warisan negara. Kepelbagaian suku kaum yang terdapat di negara kita telah menjadikan Malaysia sebuah negara yang memiliki keunikan dari segi budaya, kesenian, makanan, dan perayaan. Kesemua keindahan dan keunikan yang terdapat di negara kita masih belum dilawati atau dikunjungi oleh kebanyakan penduduk di Malaysia. Dengan melancong ke destinasi tempatan, kita dapat mengenali, mengetahui dan memahami budaya bangsa, suku kaum yang terdapat di negara kita. Oleh itu, kita tidak harus melepaskan peluang keemasan jika berpeluang melancong ke dalam negara.", "Selain itu, aktiviti melancong ke destinasi tempatan mampu menjana pertumbuhan eknomi negara. Hal ini dikatakan demikian kerana industri pelancongan tempatan negara telah membuka peluang pekerjaan dan perniagaan kepada rakyat Malaysia. Kepesatan perkembangan industri pelancongan tempatan negara bagai cendawan tumbuh selepas hujan apabila industri perhotelan, inap desa, taman tema dan restoran serta industri pengangkutan telah bertapak di detinasi pelancongan tempatan. Dengan ini, penduduk tempatan berpeluang mengisi kekosongan pekerjaan dan membuka perniagaan kecil-kecilan seperti gerai makan, gerai cenderamata, gerai pakaian dan khidmat sewa kenderaan kecil.", "Bukan itu sahaja, aktiviti melancong dalam negara merupakan aktiviti yang tidak melibatkan belanja yang besar dan kos yang tinggi. Jika dibandingkan melancong ke luar negara, kos melancong lebih mahal kerana melibatkan kadar pertukaran mata wang asing. Hal ini akan menyebabkan kita terpaksa menanggung kos perbelanjaan yang besar. Berbeza pula jika kita melancong di dalam negara, kos penginapan, sewa kenderaan, perbelanjaan makan dan minum di destinasi tempatan lebih murah berbanding di luar negara. Dengan cara ini, kita dapat menjimatkan wang untuk kegunaan lain. Secara tidak langsung, aktiviti melancong di dalam negara dapat menyumbang pendapatan kepada penduduk tempatan.", "Aktiviti melancong ke destinasi pelancongan tempatan mampu menjadi wahana untuk merapatkan hubungan kekeluargaan terutamanya bagi ibu bapa yang terlalu sibuk bekerja mencari rezeki sehingga terpaksa mengorbankan masa bersama dengan keluarga. Dengan melancong di dalam negara, ibu bapa tidak perlu mengeluarkan belanja yang besar malah memadai melancong ke detinasi tempatan untuk merapatkan hubungan kekeluargaan. Dalam hal ini, anak-anak akan dapat merasai keseronokan melancong apabila dapat melakukan aktiviti yang dirancang dalam pakej pelancongan seperti aktiviti menyelam, menaiki bot, bermain payung terjun dan pelbagai lagi aktiviti yang menerujakan anak-anak. Tegasnya , aktiviti ini bagai serampang dua mata kerana ibu bapa dapat membawa seluruh keluarga melancong di samping merapatkan hubungan kekeluargaan.", "Sesungguhnya, banyak manfaat rakyat Malaysia melancong di dalam negara. Oleh itu, semua pihak sewajarnya mengunjungi destinasi pelancongan tempatan agar dapat memupuk rasa cinta akan negara serta bertanggungjawab untuk memastikan detinasi pelancongan tempatan tidak sekadar menjadi gajah putih yang akan terbiar lalu usang ditelan zaman."]}, {"h": ["Perubahan sikapmenjadi positif", "Membawa keuntungan berlipat kali ganda", "Masa kerja yang tidak tetap", "Menjadikan seseorang itu lebih berinformasi", "Penutup Karangan Kebaikan bekerja sendiri"], "p": ["Kata orang setiap masalah yang berlaku pasti memberikan jalan yang membawa munculnya pelbagai kebaikan pula. Samalah dengan kemelut masyarakat yang kini banyak dibuang kerja gara-gara dunia mengalami kemelesetan ekonomi yang ketara itu. Janji kerajaan untuk membuka lebih banyak peluang supaya mereka yang menganggur ini bekerja sendiri harus diterima dengan hati terbuka oleh masyarakat di negara ini kerana inilah jalan penyelesaian yang baik ketika ini. Jadi, memang ada banyak impak positif yang timbul jika seseorang itu bekerja sendiri atau menjalankan perniagaannya.", "Kebaikan ketara yang timbul menerusi amalan bekerja sendiri atau menjalankan perniagaan ialah cara bekerja seseorang itu akan berubah menjadi positif. Kenapakah perubahan sikap ini berlaku dengan senang dan pantas? Mudah sahaja kalau dahulu mereka bekerja dengan orang kini mereka bekerja sendiri lalu setiap tindakan yang mereka lakukan pasti memberikan impak kepada perniagaan mereka itu. Sesungguhnya, seseorang yang bekerja sendiri sedar kejayaan perniagaan mereka banyak bergantung kepada sikap mereka sendiri kerana merekalah pemiliki perniagaan tersebut.", "Sebab utama seseorang itu suka menyertai perniagaan ialah bidang ini membawa keuntungan berlipat kali ganda dalam masa yang singkat pula. Semua pihak sedar jumlah wang yang dihasilkan menerusi perniagaan lebih besar jumlahnya berbanding jika seseorang itu bekerja sendiri kerana keuntungan yang diperoleh diambil secara terus dan banyak. Faktor memperoleh lebih banyak wang dalam tempoh masa yang lebih singkat menjadi daya penarik utama seseorang itu menyertai bidang perniagaan itu. Maka, individu yang memasuki alam perniagaan sedar bahawa diri mereka mampu untuk memperoleh wang yang banyak dengan begitu mudah.", "Malah, kerja sendiri juga diminati kerana masa kerja yang tidak tetap sifatnya. Seseorang ahli perniagaan itu boleh menentukan sendiri masa kerjanya kerana perniagaan itu miliknya berdasarkan kepentingan atau keutamaan dalam hidupnya. Situasi sebegini sudah pasti begitu menarik terutama buat mereka yang mempunyai keluarga kerana masa yang lebih berkualiti mampu dihabiskan bersama-sama ahli keluarga selain menjalankan aktiviti perniagaan yang memberikan sumber pendapatan pula kepada keluarga itu. Sesungguhnya, bekerja sendiri memberikan peluang kepada seseorang untuk merancang masa kerjanya dengan lebih teratur dan memberi manfaat yang sebenarnya kepada semua pihak terutama ahli keluarganya.", "Tambahan pula, bekerja sendiri menjadikan seseorang itu lebih berinformasi tentang sesuatu produk atau perkhidmatan yang mereka tawarkan. Semua produk atau perkhidmatan yang mereka berikan sudah pasti akan mereka fahami luar dan dalamnya supaya pelanggan yang ingin membeli berasa yakin akan kemampuan mereka sebagai ahli perniagaan. Semua maklumat ini diperoleh oleh seseorang itu menerusi internet, interaksi dengan pelanggan, pembacaannya dan sebagainya yang pada masa yang sama menjadikan seseorang ahli perniagaan itu lebih tahu akan sesuatu perkara tersebut. Jadi, bekerja sendiri menjadikan diri seseorang itu lebih berinformasi dan tahu akan produk atau perkhidmatan yang dijualnya.", "Kesimpulannya, kerja sendiri atau menjalankan perniagaan membawa banyak kebaikan kepada seseorang itu terutama ketika kegawatan ekonomi melanda negara ini. Semua pihak terutama pihak bank hendaklah bersedia menghulurkan pelbagai bentuk pinjaman untuk memudahkan golongan ini menjalankan urusan perniagaan mereka. Penglibatan lebih banyak individu dalam perniagaan mampu menjadikan pertumbuhan ekonomi negara ini lebih gah di persada dunia. Mungkin kita semua perlu memikirkan jenis perniagaan yang sesuai untuk dijalankan mulai saat ini."]}, {"h": ["Tidak mengambil berat terhadap Bahasa Melayu", "Bahasa Melayu dianggap lebih mudah", "Jarang merujuk kepada kamus", "Kurang membaca buku tentang tatabahasa Melayu", "Penutup Perbahasan Kelemahan Bahasa Melayu"], "p": ["Apabila sesuatu keputusan peperiksaan diumumkan, pelbagai analisis dibuat untuk mengkaji prestasi para pelajar. Salah satu hasil analisis yang pernah kita baca ialah merosotnya pencapaian pelajar Melayu dalam mata pelajaran Bahasa Melayu. Oleh sebab yang terlibat ialah pelajar-pelajar Melayu yang bahasa ibundanya bahasa Melayu, maka pelbagai rumusan dibuat. Salah satu rumusan itu ialah sikap tidak bersungguh-sungguh para pelajar Melayu sendiri untuk mempelajari bahasa Melayu. Adakah benar rumusan itu? Jika benar, apakah punca kelemahan Bahasa Melayu dalam kalangan pelajar?", "Sesetengah pelajar Melayu tidak mengambil berat terhadap mata pelajaran Bahasa Melayu. Hal ini demikian kerana mereka menganggap bahawa mereka sudah mahir berbahasa Melayu. Ketika mata pelajaran Bahasa Melayu diajarkan di dalam kelas, maka pelajar-pelajar Melayu tersebut tidak menumpukan perhatian yang sepenuhnya.", "Ketika mengulang kaji pelajaran untuk menghadapi peperiksaan pula, mata-mata pelajaran lain seperti Bahasa Inggeris, Sains, Matematik, Geografi, Sejarah, dan sebagainya diberi tumpuan yang lebih banyak jika dibandingkan dengan mata pelajaran Bahasa Melayu. Hal ini berlaku kerana mata pelajaran Bahasa Melayu dianggap oleh pelajar-pelajar lebih mudah. Pada saat terakhir barulah mata pelajaran Bahasa Melayu hendak diulang kaji. Sebagai akibatnya mata pelajaran Bahasa Melayu tidak dapat diulang kaji secara menyeluruh. Oleh hal yang demikian, pelajar-pelajar Melayu itu gagal menjawab soalan-soalan peperiksaan yang dikemukakan itu dengan baik.", "Ada juga yang jarang-jarang atau tidak merujuk kepada kamus apabila menemukan kata-kata baru atau kata-kata yang sukar. Biasanya, mereka lebih gemar mengagak-agak maknanya atau ejaannya dan terus menggunakannya dalam ayat. Sebagai akibatnya, pelbagai kesalahan dari segi penggunaan kata dan ejaan dapat ditemukan, baik dalam latihan yang dikerjakan mahupun dalam kertas jawapan peperiksaan.", "Dalam pada itu, sebilangan pelajar Melayu didapati amat kurang membaca buku tentang tatabahasa Melayu. Mereka tidak berbuat demikian kerana yakin bahawa bahasa yang dituturkan oleh mereka itu sudah cukup baik dan bentuk bahasa Melayu yang digunakan dalam bahan bacaan yang selalu dibaca, misalnya surat khabar, majalah, cerpen, novel, dan sebagainya adalah betul. Biarpun mungkin bentuk bahasa yang digunakan itu salah, mereka tidak mengetahuinya. Sebagai akibatnya, bentuk bahasa yang salah dianggap sebagai betul. Bentuk bahasa yang salah inilah yang sering digunakan oleh mereka, baik dalam latihan atau dalam kertas jawapan peperiksaan.", "Berdasarkan fakta-fakta yang diberikan, ternyatalah bahawa sikap tidak bersungguh- sungguh sesetengah pelajar Melayu itu sendirilah yang menyebabkan mereka lemah dalam mata pelajaran Bahasa Melayu. Anggapan bahawa sebagai penutur asli maka pelajar Melayu mudah dapat menguasai Bahasa Melayu haruslah dikikis."]}, {"h": ["Pelajar mempelajari pengurusan berniaga", "Meningkatkan kemahiran jual beli", "Pelajar memiliki minda berniaga", "Memberi faedah atau dividen kepada murid", "Penutup Karangan Kepentingan Menyertai Koperasi"], "p": ["Koperasi merupakan satu entiti yang telah wujud bawah nama Jabatan Pembangunan Koperasi Malaysia dan diperbadankan pada 2008 dibawah nama Suruhanjaya Koperasi Malaysia (SKM). Pada hari ini, SKM telah melebarluaskan sayapnya ke peringkat sekolah dengan tujuan memupuk jiwa dan semangat berkoperasi dalam diri murid. Pada masa yang sama, menjadi salah satu kompenan dalam kegiatan kokurikulum di sekolah. Kerjasama daripada dua agensi kerajaan ini telah memberi faedah kepada murid yang menyertai koperasi sekolah. Persoalannya ialah, apakah manfaat yang diperoleh seseorang murid apabila menyertai koperasi sekolah?", "Salah satu kepentingan menyertai ahli jawatankuasa koperasi sekolah ialah pelajar akan dapat mempelajari cara pengurusan sesebuah perniagaan. Bagi murid yang telibat dalam kegiatan kokurikulum, mereka yang terpilih dalam jawatankuasa koperasi sekolah hendaklah mengambil peluang untuk mempelajari selok-belok menguruskan sesebuah perniagaan. Mereka akan diberi tanggungjawab untuk merekod jualan, mengurus akaun, mengira stok barangan, dan menjual barang di dalam kedai koperasi. Pendedahan sebegini akan memberi pengalaman baharu kepada murid yang berminat dalam bidang perniagaan dan penjualan. Secara tidak langsung murid dapat mempelajari pengurusan sesebuah perniagaan sesuai dengan peribahasa alah bisa tegal biasa,", "Selain mempelajari pengurusan berniaga, murid juga dapat meningkatkan kemahiran jual beli dengan menggunakan tataniaga yang betul. Mereka yang ditugaskan di kedai koperasi sekolah berpeluang mendapatkan kemahiran urusan jual beli harian. Hal ini dikatakan demikian kerana tatacara yang salah ketika berniaga boleh menyebabkan pelanggan yang juga merupakan murid sekolah tidak suka membeli barang di koperasi sekolah dan mereka sanggup membeli di kedai luar yang lebih mahal harga berbanding di kedai koperasi. Oleh itu, mereka mestilah menunjukkan budi pekerti yang baik di hadapan pelanggan walaupun pelanggan tersebut merupakan rakan sekelas. Dengan cara ini, apabila mereka berada di alam pekerjaan nanti, mereka akan mengetahui tatacara berniaga.", "Pada masa yang sama, penglibatan mereka dalam koperasi akan tersemai dengan minat yang mendalam tentang perniagaan. Pelajar akan memiliki minda berniaga sejak alam persekolahan lagi. Hal ini akan menjadikan murid menjadi seorang enterpeneur yang berjaya pada masa akan datang. Malah ada antara murid yang telah berjaya membina empayar seperti seorang pelajar perempuan yang membuat jualan tudung sekolah melalui laman Instagram dan jualannya mencecah ribuan ringgit. Kejayaan murid tersebut ini dapat menjadi bukti bahawa penglibatan mereka dalam koperasi sekolah telah mencambah minat mereka dalam dunia perniagaan. Tampak bahawa, koperasi menjadi pusat pembelajaran murid dalam bidang perniagaan serta memahami sepak terajang dunia perniagaan yang sebenarnya.", "Dari sudut yang berbeza pula, koperasi turut memberi faedah atau dividen kepada murid yang menyertai koperasi sekolah. Sebagai ahli koperasi yang berdaftar bawah Suruhanjaya Koperasi Malaysia (SKM), mereka akan memperoleh dividen pada setiap hujung tahun penutupan akaun koperasi. Pemberian dividen ini sebagai satu langkah positif untuk menggalakkan murid sekolah terlibat dalam pelaburan jangka masa panjang ketika mereka dewasa kelak. Tidak dapat dinafikan bahawa, insentif ini merupakan salah satu kepentingan penglibatan murid dalam koperasi sekolah yang pasti akan disokong oleh ibu bapa demi kebaikan dan masa depan anak mereka.", "Secara keseluruhannya, koperasi sekolah menjadi medan pembelajaran dan pusat latihan dan pendidikan yang membentuk kemahiran berniaga dalam kalangan pelajar. Maka, ibu bapa mestilah menggalakkan dan menyokong anak-anak menyertai Koperasi Sekolah agar anak mereka memiliki minda perniagaan kelas pertama."]}, {"h": ["Menarik lebih banyak pelaburan asing ", "Pelaksanaan projekpembangunan mega ", "Memudahkan urusan pemberian pinjaman", "Menghasilkan lebih banyak peluang ekonomi", "Memodenkan sistem pendidikan sumber manusia", "Penutup Karangan langkah memastikan ekonomi negara berkembang"], "p": ["Kegawatan ekonomi merujuk satu keadaan yang tidak positif yang membawa ekonomi sesebuah negara itu tidak berkembang lagi. Antara contoh kegawatan ekonomi yang pernah melanda negara ialah pada akhir tahun 1990-an dan awal tahun 2006 sehinggalah sekarang yang impaknya masih terasa. Pihak media massa menggunakan isu kegawatan ekonomi ini untuk mengetengahkan pelbagai masalah kehidupan yang dialami oleh masyarakat kita terutama peningkatan kes jenayah. Jadi, kerajaan perlulah melaksanakan beberapa inisiatif untuk memastikan pertumbuhan ekonomi negara kembali ke tahap yang asal.", "Inisiatif yang utama perlu dilakukan oleh kerajaan dalam usaha untuk mengatasi masalah kegawatan ekonomi negara ialah Malaysia perlu menarik lebih banyak pelaburan asing masuk ke negara ini. Pelaburan asing itu boleh ditarik ke negara ini dengan kerajaan memberikan pelbagai insentif yang menarik kepada pelabur asing itu terutama aspek cukai keuntungan syarikat yang rendah dan proses melakukan perniagaan yang mudah serta lancar di Malaysia. Semakin banyak pelabur asing yang tertarik dengan insentif yang disediakan oleh kerajaan itu semakin banyaklah peluang perniagaan atau kilang akan didirikan di negara ini lalu memberikan peluang kerja yang luas pula. Maka, tindakan menarik lebih banyak pelabur asing datang untuk melabur di negara ini amat penting dilaksanakan segera.", "Tindakan kedua ialah kerajaan melakukan lebih banyak projek pembangunan \u201cmega\u201d untuk memastikan aktiviti ekonomi negara menjadi lebih rancak. Kita sudah sedia maklum bahawa pertumbuhan ekonomi yang sihat banyak berkait dengan kadar kecairan wang dalam sesebuah ekonomi itu dan projek besar-besar yang dilancarkan sudah pasti menjadikan lebih banyak perbelanjaan dilakukan oleh kerajaan atau pihak swasta. Semua pihak akan lebih berani untuk mengeluarkan wang kerana mereka sedar negara memiliki pelbagai projek yang memerlukan modal yang tinggi untuk dilaksanakan bersama-sama tahap keyakinan ahli perniagaan juga akan bertambah. Justeru, semakin banyak projek mega dilakukan oleh kerajaan semakin pesatlah pertumbuhan ekonomi sesebuah negara itu.", "Bukan sahaja tindakan menarik pelabur asing dan pelaksanaan projek mega tetapi kerajaan juga hendaklah memudahkan urusan pemberian pinjaman terutama kepada peniaga- peniaga kecil dan sederhana. Proses pemberian pinjaman kepada golongan perniagaan seperti ini hendaklah dimudahkan tanpa banyak proses pengisian boring atau kertas kerja yang berjela-jela. Kategori perniagaan kecil dan sederhana amat penting digiatkan kerana golongan inilah yang melibatkan lebih banyak pekerja yang memerlukan pekerjaan berbanding dengan syrikat-syarikat besar yang masih mampu beroperasi kerana mempunyai rangkaian atau cawangan di luar negara. Sesungguhnya, proses pemberian pinjaman hendaklah disenangkan buat semua pihak terutama ketika negara dilanda kemelut ekonomi ini.", "Malahan, tindakan menghasilkan lebih banyak peluang ekonomi atau jenis ekonomi baru harus menjadi tumpuan kerajaan dalam menangani isu ini. Kewujudan teknologi terutama internet dan komputer telah menghasilkan pelbagai jenis perniagaan baru yang menjadi minat generasi muda lalu kerajaan harus bijak menggunakan teknologi untuk menggalakkan penghasilan ekonomi era moden pula. Kemampuan negara untuk mewujudkan satu perniagaan era moden akan menjadikan negara ini peneroka dalam perniagaan tersebut lalu mampu mengaut keuntungan lebih awal dengan banyaknya. Oleh itu, negara ini harus meneroka pelbagai perniagaan jenis baru yang boleh dikembangkan pula untuk memberikan nafas baru kepada pertumbuhan ekonomi negara.", "Tindakan lain ialah kerajaan haruslah memodenkan sistem pendidikan sumber manusianya supaya tenaga kerja kita lebih mampu untuk berdaya saing dalam dunia yang penuh persaingan ini. Perubahan dalam penekanan aspek teknikal, bahasa asing, intelek emosi dan kemudahan untuk melanjutkan pelajaran ke peringkat lebih tinggi menjadi antara tindakan yang boleh dilaksanakan oleh kerajaan dalam membuat reformasi sistem pendidikan kita. Semua tindakan reformasi ini berupaya menjadikan sumber manusia kita lebih mahir dalam aspek teknikal, berupaya berbahasa asing dan juga mampu untuk menyelesaikan sesuatu masalah ekonomi dengan lebih baik serta menyeluruh pula. Jadi, pendidikan kita perlulah dirombak semula oleh kerajaan supaya sumber manusia kita lebih berdaya saing lagi.", "Kesimpulannya, banyaklangkah yangdilaksanakan oleh kerajaan kita dapat memastikan ekonomi negara terus berkembang. Kerjasama semua pihak amat diperlukan terutama daripada msyarakat sendiri untuk memastikan tindakan-tindakan ini membawa impak yang seharusnya. Kegagalan untuk bertindak segera akan menyebabkan masalah kegawatan ekonomi ini akan menjadi semakin teruk lalu sukar untuk dikawal sehingga menjadikan negara bankrup pula. Peribahasa \u201csesal dahulu pendapatan sesal kemudian tiada gunanya\u201d mampu memberikan peringatan kepada kita semua tentang betapa pentingnya bertindak lebih awal dengan menggunakan pemikiran yang rasional."]}, {"h": ["Perenggan jenis Definisi", "Pendahuluan jenis Pendapat Tokoh", "Pendahuluan jenis Suasana", "Pendahuluan jenis Persoalan", "Pendahuluan jenis Peribahasa, Pepatah dan Cogan Kata", "Teknik Penulisan Pendahuluan Karangan Jenis Fakta", "Pendahuluan Karangan Teknik FACLK"], "p": [" Karangan yang baik seharusnya mempunyai pendahuluan yang diolah dengan baik dan seimbang dengan perenggan-perenggan yang lain. Sebenarnya, terdapat banyak cara untuk menulis pendahuluan karangan seperti pendahuluan jenis definisi, sejarah, berdasarkan pandangan tokoh-tokoh, dan sebagainya.", "Bagi calon-calon STPM, ingatlah bahawa markah perenggan pendahuluan sudah ditetapkan sebanyak 3 markah, dan kelemahan perenggan pendahuluan sudah pasti akan menjejaskan markah aspek relevan (R) dan juga mempengaruhi markah pengolahan (P).", "Perenggan pendahuluan ini dimulakan dengan memberi takrifan atau definisi tentang tajuk karangan yang ditulis. Di samping definisi, anda juga boleh memberi huraian tentang tajuk karangan yang ditulis. Penulisan perenggan pendahuluan ini sesuai untuk karangan jenis deskriptif dan perbahasan.", "Gejala sosial bermaksud perbuatan buruk atau negatif yang dilakukan oleh segelitir anggota masyarakat. Hal ini jika tidak dibendung mendatangkan pelbagai masalah kepada masyarakat. Kini, gejala ini membabitkan golongan muda yang akan menjadi pewaris pucuk pimpinan negara ini, malah gejala ini melibatkan pelajar sekolah. Antara kes yang membabitkan pelajar sekolah ialah ponteng sekolah, mengugut guru, merosakkan harta benda awam, membuli pelajar junior sehingga menyebabkan kematian, dan sebagainya. Manakala, kes-kes yang membabitkan golongan muda ialah penyalahgunaan dadah, curi motosikal, pecah rumah, lumba haram, dan sebagainya. Masalah ini tidak boleh dibiarkan begitu sahaja. Oleh itu, langkah kerajaan mengadakan Program Latihan Khidmat Negara merupakan satu langkah wajar untuk membendung gejaa sosial dalam kalangan remaja. Selain itu, langkah-langkah lain, perlu dijalankan untuk membendung gejala sosial yang membabitkan golongan remaja.", "Dalam pendahuluan jenis ini, anda memaparkan pendapat tokoh berkaitan dengan tajuk perbincangan. Tokoh yang dikemukakan itu boleh yang masih hidup atau yang sudah meninggal dunia, tetapi tokoh tersebut hendaklah yang dikenali oleh kebanyakan orang. Pendapat ini ditulis dalam bentuk prosa atau dalam bentuk dialog, yakni dalam pengikat kata. Pendahuluan jenis ini sesuai untuk karangan jenis deskriptif, syarahan, ceramah, ucapan, rencana dan perbahasan.", "Pengerusi Lembaga Pengarah Universiti, Universiti Sains Malaysia (USM), Tan Sri Ani Arope mengatakan bahawa rakyat Malaysia belum bersedia menjadikan amalan membaca sebagai tabiat harian mereka untuk menggantikan tabiat lain, terutamanya makan. Beliau mengatakan bahawa membaca ialah tabiat yang amat mustahak berbanding makan kerana setiap bahan bacaan berupaya mendatangkan pelbagai idea untuk kegunaan manusia. Ketika berucap merasmikan pelancaran buku penerbit USM, beliau berkata \u201cJadual makanan boleh ubah. Cuba jangan lupa membaca. Tabiat membaca rakyat negara ini amat kurang berbanding dengan penduduk di negara Asia lain seperti Jepun, Korea dan China. Orang Jepun misalnya, membaca dua buah buku sebulan. Orang kita nak baca dua buah buku setahun pun payah. Selepas keluar universiti pun, lupa membaca. Kita perlu membangkitkan budaya membaca ini. Saya fikir masyarakat harus kembali kepada buku, khususnya bacaan yang lebih serius dan bermotifkan ilmu pengetahuan. Walaupun perkembangan penerbitan di negara kita semakin pesat, namun tentunya tidak serancak perkembangan penerbitan majalah hiburan dan bacaan ringan yang lebih banyak melaporkan mengenai dunia artis dan glamor.\u201d Berdasarkan kenyataan Tan Sri Ani Arope di atas, maka usaha-usaha perlu dilaksanakan untuk memupuk minat membaca dalam kalangan masyarakat Malaysia.", "Selepas tamat kelas tuisyen, saya pun keluar dari rumah Cikgu Siva dan menuju ke stesen bas untuk menaiki bas pulang ke rumah yang sejauh empat kilometer dari pusat bandar Sungai Petani. Dalam perjalanan ke stesen bas, saya mendapati sekelompok orang sedang menuju ke sebuah pasar raya. Pelanggan masuk dan keluar dari pasar raya itu. Setelah itu, baharulah saya mengetahui bahawa pasar raya itu sedang mengadakan promosi jualan hebat bersempena dengan perayaan Tahun Baru Cina dan Hari Raya Aidilfitri.Pengunjung pasar raya itu terpaksa ber asak- asak masuk kerana pasar raya itu terlalu sesak.Manakala,orang yang keluar dari pasar raya saya didapati menjinjing barangan di kedua-dua belah tagan.Mereka membeli barangan,makanan,dan pakaian dalam kuantiti yang banyak.Tidak hairanlah kadar inflasi di negara kita semakin meningkat dari setahun ke setahun.Sikap boros dan membeli tanpa perancangan patu di kawal dan sebaliknya sikap berjimat cermat patut diamalkan kerana berjimat cermat patut diamalkan kerana berjimat cermat merupakan satu amalan nilai murni.Sekiranya semua rakyat Malaysia boros berbelanja,maka pelbagai kesan akan timbul kelak.", "Pendahuluan jenis ersoalan mudah ditulis kerana pelajar perlu menulis banyak ayat tanya tentang tajuk, yakni mengemukakan beberapa persoalan yang dibincangkan dalam isi karangan. Pendahuluan ini sesuai untuk karangan jenis perbahasan, syarahan, ceramah, ucapan dan deskriptif.", "Dewasa ini, kadar kemalangan jalan raya di Malaysia semakin meningkat dari semasa ke semasa, terutamanya pada musim perayaan. Adakah kemalangan jalan raya terjadi akibat kelalaian diri- sendiri atau kelalaian orang lain? Mengapakah jumlah kemalangan jalan raya semakin meningkat dari setahun ke setahun, khususnya pada cuti perayaan? Apakah punca sebenar kemalangan berlaku? Mengapakah kemalangan jalan raya banyak membabitkan motosikal dan bas ekspres berbanding dengan kenderaan lain? Bagaimanakah kita hendak mengelak atau mengurangkan kadar kemalangan jalan raya? Adakah dengan mengadakan kempen keselamatan kita dapat mengawal kadar kemalangan jalan raya? Mungkin ada anatara kita yang mengatakan bahawa kemalangan jalan raya hanya disifatkan sebagai takdir daripada Allah. Persoalannya, apakah faktor-faktor sebenarnya yang menyebabkan kemalangan jalan raya berlaku?", "-Mengandungi beberapa peribahasa, pepatah, atau cogan kata yang ada kaitan dengan tajuk yang hendak dibincangkan.-Pelajar-pelajar tidak dikehendaki menghuraikan maksud peribahasa, pepatah, dan cogan kata yang diberi.-Sesuai untuk karangan jenis perbahasan, ucapan, ceramah, syarahan, dan deskriptif.", "Peribahasa Melayu dicipta untuk dijadikan pedoman dan panduan hidup masyarakat Melayu. Antara peribahasa Melayu yang menggambarkan peranan belia dalam pembangunan negara ialah \u201cjika tidak dipecahkan ruyung, manakan dapat sagunya\u201d dan \u201cdi mana ada kemahuan, di situ ada jalan\u201d. Kedua-dua peribahasa ini menekankan kepentingan daya usaha semua golongan masyarakat, terutamanya golongan belia dalam membangunkan negara. Hal ini membuktikan bahawa pembangunan negara memang bergantung kepada golongan belia kerana \u201cpemuda harapan bangsa, pemudi tiang negara\u201d, \u201cgenerasi muda pelapis dan peneraju wawasan\u201d, \u201cremaja penggerak wawasan\u201d, \u201cgenerasi muda wawasan bangsa\u201d, dan banyak lagi. Oleh itu, pembangunan negara memang dipertanggungjawabkan kepada golongan belia untuk merealisasikan Wawasan Kemakmuran Bersama 2030 seperti kata pepatah \u201csatu matlamat,satu wawasan\u201d. Oleh itu, setiap belia perlu mengetahui peranan mereka dalam memajukan dan membangunkan negara ini.", "Kebanyakan pelajar alpa bahawa pendahuluan dalam karangan merupakan titik awal dalam proses pemarkahan. Pendahuluan yang bebas daripada kesalahan, mempunyai kesinambungan yang erat antara fakta dengan huaraian berserta intipan isi yang samar-samar akan menyebabkan pemeriksa terpikat untuk meneruskan pembacaan, yakni penyemakan sekali gus memberikan markah yang baik untuk anda dalam peperiksaan. Kali ini, saya akan menggunakan formula \u201cBidang (B), Tajuk (T), Soalan (S)\u201d untuk menghasilkan pendahuluan yang baik. Pembinan karangan ini sesuai untuk tahap PMR dan SPM, sama ada karangan bergambar mahupun karangan panjang. Lihat contoh soalan dan kerangka karangan untuk bahagian pendahuluan yang akan kita bincangkan di bawah ini:", "Pendahuluan Kualiti PMRPada zaman pascakemerdekaan, masalah sosial tetap menjadi isu yang hangat diperkatakan kerana sudah mencapai tahap yang membimbangkan. Hal ini demikian kerana kes gengsterisme yang dilaporkan mencapai peningkatan yang mendadak. Masalah sosial yang menjadi buah mulut masyarakat ialah gejala gengsterisme. Gejala ini melibatkan pelajar sekolah menengah, justeru melibatkan pelajar sekolah rendah. Golongan gengster ini semakin bermaharajalela di alma mater. Sebenarnya, banyak faktor yang menyebabkan gejala tidak sihat ini terus meningkat.", "Pendahuluan Kualiti SPMDalam keasyikan negara menari rancak bersama bayang-bayang pembangunan yang bergerak pantas pada zaman pascakemerdekaan, masalah sosial tetap menjadi isu yang hangat diperkatakan kerana sudah mencapai tahap yang membimbangkan. Hal ini demikian kerana pihak polis mendapati kes gengsterisme yang dilaporkan mencapai peningkatan yang mendadak sejak akhir-akhir ini. Antara masalah sosial yang terus menjadi buah mulut yang hangat ialah gejala gengsterisme yang bukan sahaja melibatkan pelajar sekolah menengah, justeru melibatkan pelajar sekolah rendah. Keadaan menjadi semakin kronik kerana golongan gengster ini semakin bermaharajalela di sekolah mahupun di luar sekolah. Sebenarnya, banyak faktor yang menyebabkan gejala tidak sihat ini terus meningkat.", "Teknik FACLK (Fokus, Akibat, Contoh, Langkah, Kepentingannya). Satu cara untuk memudahkan murid berfikir dan menulis pendahuluan karangan ialah dengan menggunakan teknik FACLK. Diharapkan teknik ini akan meningkatkan pengetahuan dan kemahiran murid untuk menulis pendahuluan karangan.", "Teknik ini memerlukan murid-murid membina ayat pertama dengan merujuk kepada fokus penyataan (F) dalam soalan. Kemudian, ayat kedua iaitu akibat (A) daripada ayat pertama tadi. Selepas itu, bina pula ayat ketiga iaitu contoh (C) yang boleh dikaitkan dengan penyataan soalan. Seterusnya, murid-murid perlu membina ayat keempat, iaitu langkah (L) dan ayat kelima ialah kepentingannya (K) berdasarkan langkah yang telah diambil tadi. Kemudian, masukkan peribahasa atau gunakan ungkapan menarik, yang dirasakan sesuai dalam mana-mana ayat pendahuluan itu tadi. Jika murid-murid dapat menulis ayat yang ada pertalian rapat antara satu ayat dengan ayat yang lain, sudah pasti pendahuluan itu menjadi satu pendahuluan yang menarik dan mantap serta menepati kehendak skema pemeriksa.", "Kebelakangan ini, kes rasuah semakin bertambah dan nampaknya sukar dibanteras kerana melibatkan pegawai kerajaan dan swasta, ahli politik, dan orang awam. (F) Keadaan ini membimbangkan kita kerana jika dibiarkan, sudah tentu perkara ini akan menjadi seperti api di dalam sekam. (A) Fenomena ini sekali gus akan melahirkan masyarakat yang tiada integriti, contohnya jika seseorang pegawai menawarkan rasuah untuk menutup kesalahan dirinya daripada landasan undang-undang, jelaslah betapa rendahnya akhlak dan maruah dirinya. (C) Oleh itu, semua pihak harus berusaha untuk membanteras gejala rasuah agar masyarakat Malaysia yang amanah dan berintegriti dapat dilahirkan. (L) Hal ini perlu dititikberatkan kerana rasuah perlu dibanteras dari awal iaitu, mencegah lebih baik daripada mengubati sesuatu penyakit. (K)", "Bangunan bersejarah tinggalan penjajah pada zaman penjajahan memang banyak terdapat di negara kita yang perlu dikekalkan kerana mempunyai nilai warisan yang tinggi. (F) Bangunan tersebut boleh dijadikan fakta sejarah yang menarik pelancong asing ke negara kita. (A) Oleh itu, Pulau Pinang dan Melaka yang telah diisytiharkan sebagai tapak warisan dunia oleh UNESCO baru-baru ini masih banyak memiliki bangunan bersejarah seperti di Fort Cornwalis di Pulau Pinang dan Bangunan Stadhuyst di Melaka. (C) Jadi, kerajaan kedua-dua buah negeri tersebut perlulah mengekalkan bangunan-bangunan bersejarah tersebut jika tidak mahu perisyhtiharan itu ditarik balik. (L) Oleh itu, langkah yang diambil oleh UNESCO itu perlu disokong kerana hal ini pasti meningkatkan imej negara. (K)", "Perenggan Penutup Contoh 1Oleh hal yang demikian, masalah rasuah perlulah ditangani oleh pihak berkuasa dengan kerjasama anggota masyarakat. (Kesimpulan) Pihak berkuasa hendaklah mengadakan kempen secara besar-besaran tentang keburukan dan kesan rasuah kepada masyarakat. (Huraian \u2013 Apa yang perlu dibuat) Hal ini demikian kerana, jika masalah rasuah tidak diatasi sudah tentu perkara ini akan merosakkan jentera pentadbiran negara. (Huraian \u2013 Apa kesannya) Jadi, sebelum nasi menjadi bubur, kita berharap agar masalah ini dapat ditangani dengan berkesan sebelum menjadi lebih serius. (Peribahasa) Sekiranya hal ini dapat direalisasikan, sudah pastilah masyarakat dan negara kita akan bebas daripada belenggu rasuah. (Kepentingan)", "Perenggan Penutup Contoh 2Oleh hal yang demikian, pelaburan asing memang penting untuk menjana ekonomi sesebuah negara. (Kesimpulan) Usaha-usaha yang serius hendaklah dipertingkat untuk menarik pelaburan asing agar hal ini akan menambahkan pelaburan ke dalam negara kita. (Huraian \u2013 Apa yang perlu dibuat) Sekiranya pelabur asing kurang membuat pelaburan di sesebuah negara sudah pastinya ekonomi negara tersebut sukar untuk berkembang. (Huraian \u2013 Apa kesannya) Hal ini demikian kerana, negara-negara tersebut mengalami masalah kekurangan modal untuk membangunkan negara mereka. (Huraian \u2013 Apa kesannya) Jadi, pihak yang bertanggungjawab dalam bidang pelaburan ini hendaklah mencari jalan (Peribahasa) bagi menarik lebih banyak pelabur asing untuk membuat pelaburan. (Kepentingan)", "Perenggan Penutup Contoh 3Kesimpulannya, semua pihak perlulah bekerjasama untuk membanteras masalah jenayah yang berlaku di negara kita. (K) Dengan kata lain, anggota masyarakat perlulah berganding bahu dengan pihak berkuasa iaitu melaporkan kejadian jenayah yang berlaku itu dengan segera. (H) Dengan cara itu, masalah jenayah ini sudah pasti dapat dikurangkan dan dibanteras daripada terus berleluasa di negara kita. (H)"]}, {"h": ["Tidak perlu membawa wang tunai", "Keselamatan pengguna terjamin", "Berbelanja berlebihan", "Menjadi mangsa hutang lapuk", "Kes penyelewengan kad kredit", "Penutup Karangan Kebaikan dan keburukan kad kredit"], "p": ["Kad kredit dilihat sebagai pengganti wang tunai atau dikenali sebagai wang plastik. Antara contoh kad kredit yang tersohor di dunia ini meliputi American Express, Visa, dan Master Card itu. Pihak media massa di Negara ini melihat penggunaan kad kredit sebagai satu trend dalam kalangan masyarakat kita terutama golongan remaja yang baru menyertai alam pekerjaan itu. Sebenarnya penggunaan kad ini membawa pelbagai implikasi sama ada baik atau buruk.", "Kebaikan utama kad kredit ialah pengguna tidak perlu membawa wang tunai yang banyak apabila keluar membeli-belah. Situasi ini menjadikan pengguna lebih berminat untuk menggunakan kad kredit apabila membuat sebarang pembelian. Seseorang itu hanya perlu melayangkan kad apabila membuat pembelian tanpa sebarang masalah pula. Jadi, kad kredit diminati penggunaannya kerana kad ini menjadikan penggunaan wang tunai semakin berkurangan dalam setiap urus niaga itu.", "Ketiadaan wang tunai dalam sebarang urusan pembelian juga menjadikan aspek keselamatan pengguna lebih terjamin. Kajian sudah membuktikan bahawa penjenayah sering mencari mangsa berdasarkan jumlah wang yang dibawa oleh mangsa tersebut. Penjenayah akan berfikir dua kali untuk merompak pengguna kerana menyedari mangsa itu tidak membawa wang tunai yang banyak setiap kali keluar rumah. Oleh itu, pengguna berasa lebih selamat daripada penjenayah apabila menggunakan kad kredit yang tidak melibatkan wang tunai itu.", "Namun, penggunaan kad kredit juga ada keburukannya seperti pengguna akan berbelanja berlebihan apabila menggunakan kad itu. Pembelian kad kredit yang tidak melibatkan wang tunai memudahkan masyarakat untuk menjadi rambang mata setiap kali keluar membeli-belah. Mereka akan terdorong untuk membeli kerana tertarik dengan jualan murah tanpa menyedari bahawa mereka sudah berbelanja melebihi kemampuan kewangan sendiri. Akibatnya, pengguna yang menggunakan kad kredit tidak akan prihatin dengan nilai wang yang dibelanjakan kerana tiada wang tunai yang dikeluarkan oleh mereka.", "Selain itu, pembelian yang keterlaluan ini akan mendorong masyarakat menjadi mangsa hutang lapuk pula. Jumlah kad kredit hendaklah diselesaikan setiap bulan kerana kegagalan berbuat demikian akan menyebabkan pihak bank mengenakan kadar bunga yang tinggi pula. Sikap tidak peduli pengguna terhadap aspek pembayaran pada masanya boleh membawa jumlah hutang kad kredit itu menjadi lebih tinggi daripada jangkaan pengguna. Maka, pihak bank akan mengambil tindakan undang-undang untuk mengisytiharkan pengguna sebagai muflis apabila mereka gagal menjelaskan hutang keseluruhan kad kredit itu pada masa tertentu.", "Malah, kes penyelewengan kad kredit juga boleh berlaku terutama oleh kumpulan sindiket penjenayah yang akan mengklonkan kad kredit pengguna. Laporan media massa telah menyiarkan banyak kejadian pengguna dikenakan bayaran tanpa diri mereka sendiri membuat pembelian itu. Kejadian penyelewengan ini bukan sahaja berlaku di negara ini tetapi juga di seluruh dunia kerana kad kredit boleh digodam oleh pakar komputer dengan mudah. Sesungguhnya, jenayah yang melibatkan penyelewengan kad kredit dijangka akan menjadi kes jenayah yang paling banyak berlaku pada masa depan.", "Konklusinya, penggunaan kad kredit memerlukan penilaian yang rasional lagi bijak dalam diri pengguna itu. Kadar pengguna yang diumumkan muflis terus meningkat saban tahun yang membuktikan bahawa penggunaan kad kredit ini terus menghantui kehidupan masyarakat kita. Kegagalan untuk memahami betapa merunsingnya isu ini boleh menjejaskan pertumbuhan ekonomi negara secara keseluruhannya lalu membawa kejatuhan ekonomi secara drastik. Bak kata pepatah ukur baju di badan sendiri yang mengingatkan kita betapa pentingnya berbelanja mengikut kemampuan kewangan sendiri dalam mengharungi kehidupan materialistic ini."]}, {"h": ["Perbelanjaan harian dapat\u00a0dikurangkan", "Persediaan awal sebelum kecemasan", "Membeli barangan yang diharapkan", "Menjamin masa depan yang lebih cerah", "Ekonomi negara dapat distabilkan", "Memelihara dan memulihara alam sekitar", "Penutup Karangan Amalan Berjimat Cermat"], "p": ["Tahun 2020 dilakari peristiwa hitam akibat pandemik Novel Coronavirus atau lebih dikenali COVID-19. Situasi yang berlaku ini telah memberi pengajaran kepada negara dan rakyatnya tentang kepentingan amalan berjimat cermat dalam kehidupan. Walau bagaimanapun, kita masih belum terlambat untuk terus mengamalkan amalan mulia ini di tengah-tengah kemelut pandemik yang masih belum ketemu titik pengakhiran episod sedih. Intihanya, cermat masa banyak , jimat masa sedikit. Persoalannya, apakah kepentingan amalan berjimat cermat terhadap kehidupan kita?", "Melalui amalan berjimat cermat, perbelanjaan harian dapat\u00a0dikurangkan. Hal ini demikian kerana kita membandingkan harga barang-barang yang hendak kita beli dan membeli barangan buatan tempatan yang lebih murah harganya. Barang yang berkualiti dan mahal\u00a0juga eloklah dibeli kerana alah membeli, menang memakai. Kasut sekolah Bata, misalnya ,bukan sahaja tahan lama bahkan berbaloi Pemakaian kasut ini memberikan keselesaan dan kepuasan. Dengan cara ini, bukan sahaja perbelanjaan harian dapat dijimatkan bahkan kebahagaian terjamin.", "Dari satu perspektif, wang bukanlah segala-galanya namun wang masih menjadi faktor utama penyelesaian masalah. Keadaan ini boleh dilihat apabila seseorang menghadapi dugaan seperti bencana alam, kemalangan, dan kebakaran yang sering dikaitkan dengan pepatah \u2018malang tidak berbau\u2019. Kesemua dugaan tersebut memerlukan wang untuk membaik pulih dan membeli barangan keperluan untuk meneruskan kehidupan. Tidak lain dan tidak bukan hanya dengan amalan berjimat cermat sahaja dapat menyelamatkan keadaan. Benarlah kata peribahasa Melayu, \u201csediakan payung sebelum hujan\u2019. Tegasnya, amalan berjimat cermat ini merupakan persediaan awal sebelum sesuatu kecemasan berlaku.", "Dari perspektif yang berbeza pula, Presiden Persatuan Pengguna Islam Malaysia (PPIM) pernah memberitahu bahawa kebanyakan individu yang meminjam daripada lintah darat ini terperangkap akibat kegagalan pengurusan kewangan mereka. Jika mereka bersikap ukur baju di badan sendiri, pasti masalah pengurusan kewangan ini tidak berlaku. Sebagai contoh, seseorang yang hendak membeli barangan peribadi seperti jam pintar akan mula melakukan penjimatan wang belanja harian lalu menabung wang simpanan tersebut sehingga mencapai matlamat kewangan untuk membeli barangan yang diminatinya. Keadaan ini seolah- olah sebagai ganjaran setelah berjimat cermat. Secara tidak langsung, amalan ini dapat memberi kepuasan kepada seseorang yang berjimat cermat untuk mendapatkan sesuatu yang diharapkan.", "Di samping perspektif di atas, amalan berjimat cermat dikatakan mampu menjamin masa depan yang lebih cerah. Amalan berbelanja secara berhemat dan menyimpan wang merupakan amalan yang mampu menjamin masa hadapan. Amalan ini akan mengelakkan nafsu kita daripada berbelanja sesuka hati bak kata peribahasa, \u00edkut hati mati, ikut rasa binasa, malah tabiat ini akan menggalakkan kita berhutang setiap bulan untuk memenuhi kehendak kita. Hanya dengan berjimat cermat, kita dapat merancang masa depan pendidikan, kerjaya, perkahwinan, dan keperluan hidup dengan lebih mudah dan terancang. Bukti jelas lagi konkrit ini menunjukkan kepentingan amalan berjimat cermat diamalkan sejak usia remaja lagi mampu menjamin masa depan yang gilang-gemilang.", "Seterusnya, faedah berjimat-cermat ialah ekonomi negara dapat distabilkan. Tanpa kestabilan ekonomi, sesebuah negara tidak dapat dibangunkan atau dimajukan. Komitmen masyarakat untuk berjimat-cermat amatlah diharapkan bagi membangunkan ekonomi negara. Seseorang itu dapat berjimat cermat dengan cara membeli barangan buatan tempatan atau melancong\u00a0dalam negara mereka sendiri.\u00a0Contohnya, apabila seseorang itu membeli barangan buatan tempatan, hal ini akan mengelakkan\u00a0pengaliran wang keluar negara. Maka, negara akan dapat membiayai pelbagai projek yang mendatangkan keuntungan, lebih-lebih lagi ketika kegawatan ekonomi.\u00a0 Oleh yang demikian apabila kita berjimat-cermat , kegiatan ekonomi tempatan dapat dihidupkan secara lebih aktif dan efektif.\u00a0Impaknya, ekonomi negara akan menjadi lebih mampan.", "Tidak dapat dinafikan bahawa, amalan berjimat cermat merupakan amalan yang memberi kesan positif dalam usaha memelihara dan memulihara alam sekitar. Hal ini dikatakan demikian kerana manusia sedang mengeksploitasi sumber alam semaksimumnya tanpa memikirkanakibatyangbakaldihadapiolehmereka. Jikamanusiadapatmengubahkehidupan mereka dengan berjimat cermat dari segi makanan, penggunaan bekalan air dan elektrik serta kertas dan lain-lain lagi, kita sebenarnya sedang menuju ke arah menyelamatkan bumi daripada mengalami kemusnahan. Sesal dahulu pendapatan, sesal kemudian tidak berguna, maka, kita perlu berjimat cermat dalam penggunaan setiap benda sebagai langkah menjimatkan sumber alam agar kita dapat hidup sejahtera dan harmoni di muka bumi ini.", "Secara keseluruhannya, amalan berjimat cermat ini merupakan amalan yang mendisiplinkan seseorang agar dapat berfikir sebelum bertindak dengan menjadikan fikiran waras dan rasional untuk melakukan pertimbangan yang wajar sebelum pembelian sesuatu barangan sama ada barang tersebut barang keperluan atau barang kehendak semata-mata. Oleh itu, semua pihak perlu memainkan peranan masing-masing bagi memupuk amalan berjimat cermat ini dapat agar disemai dalam jiwa remaja masa kini demi kelangsungan hidup yang lebih terjamin."]}, {"h": ["Mengembangkan perniagaan usahawan tempatan", "Menggalakkan penggunaan bahan tempatan", "Mengelakkan pengaliran wang ke luar negara", "Menjimatkan pembelian", "Penutup Karangan"], "p": ["Pada marcapada ini, setiap negara berusaha dalam mengorak langkah dalam membangunkan ekonomi masing-masing agar mereka dapat berdiri sama tinggi dan duduk sama rendah dengan negara-negara maju lain. Oleh yang demikian, majoriti negara dunia yang sedang membangun akan sedaya upaya mereka untuk membuat barangan buatan sendiri supaya mereka boleh mengurangkan pengambilan barangan import yang mahal di samping dapat mengkomersialkan bahan buatan sendiri yang kualitinya hampir sama seperti barang-barang import. Maka dengan itu, sebagai warganegara Malaysia wajarlah kita membeli barangan buatan Malaysia kerana pelbagai faedah yang akan kita peroleh daripadanya.", "Faedah yang pertama ialah kita pasti akan dapat mengembangkan perniagaan usahawan tempatan. Hal ini kerana membeli barangan buatan Malaysia bermakna kita menyokong usaha masyarakat kita sendiri dalam bidang perniagaan. Secara tidak langsung, ini akan membuatkan rakyat Malaysia akan berlumba-lumba untuk menceburi bidang ini kerana mereka yakin bidang ini dapat menjanjikan keuntungan kepada mereka.", "Tambahan lagi, jika sesuatu barangan buatan tempatan mendapat perhatian orang ramai termasuk masyarakat asing, hal ini pasti akan membuatkan masyarakat dunia berminat untuk mengimport barangan buatan Malaysia lantas meningkatkan lagi ekonomi negara dan pendapatan orang tempatan yang menceburi bidang ini. Apabila permintaan untuk sesuatu barangan tempatan menaik, ini pasti akan memerlukan produktiviti yang lebih banyak. Jadi, kerajaan akan membuka lebih banyak peluang pekerjaan kepada rakyat agar negara dapat memenuhi permintaan tersebut.", "Kemaslahatan seterusnya ialah negara dapat menggalakkan penggunaan bahan tempatan. Sudah menjadi norma tamadun manusia yang tidak akan lari daripada identiti bangsa, budaya dan kultur hidup yang mereka warisi sejak berabad lamanya, persis kata orang tua-tua, \u201cbiar mati anak, jangan mati adat\u201d. Mereka pasti akan memasukkan sesuatu yang berkriteriakan latar belakang mereka apabila melakukan atau mereka sesuatu barangan. Oleh yang demikian, dengan ada lebih banyak usahawan tempatan maka lebih banyaklah penggunaan barangan tempatan.", "Sebagai contoh, barang daripada getah , bijih timah dan beberapa produk daripada kayu-kayan yang amat sinonim dengan masyarakat Malaysia pasti akan lebih banyak digunakan dalam pembuatan sesuatu barang. Usahawan tempatan boleh membuat kasut, perabot, hasil kraftangan dan pelbagai barangan lagi mengikut kreativiti mereka yang pasti akan menarik minat warga tempatan dan juga masyarakat dari seantero global.", "Mengelakkan pengaliran wang ke luar negara juga antara impak positif yang dapat diperoleh menerusi membeli barangan buatan Malaysia. Mengapa? Hal ini kerana pengeluaran duit yang banyak mempengaruhi nilai mata wang sesebuah negara. Jika banyak duit yang dibelanjakan ke luar negara berbanding di dalam negara, nilai mata wang ringgit kita pasti akan merudum lantas kita tidak akan dapat menandingi negara-negara maju yang lain seperti United Kingdom dan negara-negara di Eropah yang mata wangnya bernilai 4 ke 5 kali ganda lagi mahal daripada kita.", "Lantaran itu, apabila kita membeli barangan buatan Malaysia yang bertuah ini mata wang ringgit kita pasti tidak akan jatuh kerana duit kita tidak akan mengalir ke luar negara. Bukan itu sahaja, jika barangan kita mendapat permintaan dari negara luar , duit daripada negara tersebut pasti akan mengalir masuk ke dalam negara kita sebagai pelaburan ataupun duit hasil eksport lantas ini akan meningkatkan lagi nilai mata wang kita.", "Memang tidak dapat dinafikan lagi bahawa pembelian barangan tempatan dapat menjimatkan pembelian seseorang. Umum mengetahui bahawa membeli barangan import jauh lebih mahal berbanding membeli barangan tempatan. Ramai yang memberikan persepsi biar papa asal bergaya dan alah membeli menang memakai. Pengguna yang mementingkan jenama sanggup berhabis wang untuk membeli barangan import berjenama dengan memandang sebelah mata sahaja bagi barangan tempatan yang sama. Bagi mereka, harga yang mahal itu setanding dengan kualiti sesuatu produk.", "Sesungguhnya, barangan tempatan lebih murah malah kualitinya juga setanding dengan barangan import. Sebagai contoh, kereta-kereta nasional yang berkualiti seperti Myvi dan Axia. Tuntasnya, pembelian barangan tempatan dapat menjimatkan perbelanjaan rakyat Malaysia.", "Konklusinya, terdapat banyak kebaikan yang dapat diperoleh apabila kita membeli barangan buatan tempatan. Semua kebaikan ini pasti akan menjadikan negara kita bertambah maju dan selangkah lagi ke arah negara berstatus negara maju. Sehubungan dengan itu, kita sebagai pengguna bijak hendaklah sentiasa memberikan kerjasama bagai aur dengan tebing dalam menyokong hasil produktiviti tempatan agar kita semua dapat bersama-sama mengecapi matlamat negara menjadi negara yang maju."]}, {"h": ["Kemusnahan kawasan hutan negara ", "Kadar pencemaran alam turut meningkat ", "Mengoyahkan sistem kekeluargaan", "Sektor pertanian terpinggir", "Penutup Karangan sektor perindustrian"], "p": ["Sektor perindustrian merujuk sektor kilang yang menghasilkan pelbagai produk yang berguna buat manusia seperti menghasilkan kereta dan makanan. Negara kita memang telah menggunakan sektor ini sebagai satu tindakan untuk meningkatkan tahap ekonomi penduduk negara menjadi setanding dengan negara-negara lain terutama di sebelah rantau Asia. Kejayaan sektor perindustrian di negara ini juga sering menjadi bahan berita dalam media massa tempatan dan asing terutama sekitar tahun 80-an dan 90-an. Cuma, sejak akhir-akhir ini pelbagai komentar tentang impak negatif sektor ini mula mendapat tempat dalam perbincangan masyarakat setempat.", "Impak yang paling ketara yang ditimbulkan oleh sektor perindustrian ialah kemusnahan kawasan hutan negara kita yang terkenal dengan flora dan faunanya yang tersendiri itu. Dalam usaha untuk membentuk satu kawasan perindustrian yang luas dan efisien serta berdaya saing, satu kawasan baru yang luas harus dibuka yang biasanya melibatkan penerokaan kawasan hutan negara. Penebangan kawasan hutan negara ini dikatakan telah memusnahkan habitat hidupan liar negara yang suatu masa dahulu menjadi kebanggan negara kita pula seperti harimau dan gajah serta badak sumbu sumatera. Maka, kewujudan sektor perindustrian telah membawa kemusnahan kawasan hutan negara yang luas dan sukar untuk dipulihkan semula.", "Lantaran itu, kadar pencemaran alam turut meningkat kerana sektor perindustrian dikatakan sering menghasilkan sisa-sisa toksik yang tidak dibuang secara sistematik atau dengan baik. Kebanyakan bahan buangan sektor ini dialirkan begitu sahaja tanpa dilakukan sebarang rawatan yang sesuai untuk memastikan sungai dan udara negara tidak tercemar dengan mudah. Masalah ini diburukkan lagi dengan ketiadaan kawasan hijau negara yang sudah pun semakin berkurangan dengan pembukaan kawasan kilang yang besar ini. Sesungguhnya, kadar pencemaran alam menjadi begitu serius dengan bertambahnya kawasan sektor perindustrian kerana sektor ini mempunyai pembuangan sisa-sisa kimia yang berbahaya.", "Bukan sahaja alam tercemar dan hutan negara hilang begitu sahaja tetapi kewujudan sektor perindustrian telah mengoyahkan sistem kekeluargaan di negara ini dengan begitu ketara. Banyak ibu bapa yang bekerja dengan sektor perindustrian terpaksa mengikut waktu kerja yang agak ganjil iaitu ada kalanya mereka terpaksa bekerja malam dan kerja lebih masa yang menyebabkan tumpuan mereka terhadap keluarga menjadi semakin kurang. Kekerapan mereka bekerja juga menjadikan diri mereka lebih tidak berupaya untuk mendidik anak dengan baik yang membawa peningkatan masalah sosial terutama di kawasan bandar yang banyak memiliki kilang-kilang moden. Jelaslah, sektor ini bukan sahaja memusnahkan alam tetapi turut menjadikan kehidupan sosial masyarakat menjadi porak-peranda dalam tempoh yang singkat.", "Impak yang lain yang turut ditimbulkan oleh sektor ini ialah terpinggirnya sektor pertanian di negara ini. Dahulu sebelum pengenalan sektor perindustrian ini, kebanyakan penduduk negara ini terlibat dalam sektor pertanian yang begitu meluas. Kini, sektor pertanian semakin terpinggir kerana kadar upah dan cara kehidupan di ladang yang dikatakan tidak lagi menepati kehendak zaman yang membawa ramai tenaga kerja beralih bekerja di sektor perindustrian pula yang mendorong negara terpaksa menggunakan pekerja asing untuk bekerja di sektor peladangan. Maka, sektor perindustrian turut memusnahkan sektor pertanian negara yang dahulunya menjadi kebanggaan kita semua.", "Konklusinya, sektor prindustrian membawa banyak impak negatif kepada negara dalam jangka masa panjang. Semua pihak harus menilai semula penekanan terhadap sektor ini dengan memikirkan kaedah-kaedah lain untuk memajukan negara kerana kita tidak mahu menjadi sebuah negara moden tetapi kehilangan budaya dan khazanah negara pula dalam masa yang sama. Keseimbangan harus dicari dalam usaha untuk menangani kemelut ini kerana faktor itulah yang bakal akan membawa negara kita terus mampu untuk bersaing dalam arena global kini. Mungkinkah kita harus mengetatkan syarat-syarat penubuhan kilang-kilang baru di negara ini?"]}, {"h": ["Kempen kesedaran tentang kanser", "Rawatan secara percuma atau murah", "Pembinaan pusat kajian kanser ", "Mengawal kadar pencemaran alam", "Membinahospitalyang berurusan dengan kanser", "Penutup karangan kanser serviks"], "p": ["Kanser serviks merujuk kanser rahim yang selalu menyerang kaum wanita di Malaysia. Antara contoh kanser yang sering berlaku ialah kanser payu dara, kulit, usus, dan tekak yang sudah menjadi lumrah dalam kehidupan pula. Berita mengenai kemelut kanser ini turut mendapat tempat dalam media massa kita saban hari. Jadi, kerajaan boleh mengadakan pelbagai tindakan yang berupaya untuk mengatasi kanser rahim ini.", "Tindakan yang konkrit dilakukan oleh kerajaan melibatkan penyiaran kempen kesedaran tentang kanser ini. Pelbagai informasi mengenai kanser ini meliputi cara mencegah dan jenis rawatan yang boleh dijalankan boleh diselitkan dalam kempen yang dilancarkan ini. Semua maklumat ini kemudiannya akan digunakan oleh pesakit kanser itu untuk mengekang kanser itu daripada terus merebak pula. Maka, kempen yang efektif boleh menjadikan masalah kanser ini dapat ditangani pula.", "Selain itu, kerajaan boleh menyediakan rawatan secara percuma atau murah kepada pesakit kanser. Pemberian rawatan sebegini menjadikan lebih banyak wanita di negara ini berani tampil untuk menjalani pemeriksaan kerana sedar jika mereka mendapat rawatan yang sewajarnya jika diri mereka mengalami kanser itu. Kesudian untuk menjalani pemeriksaan dan rawatan ini memastikan risiko kematian akibat kanser juga akan menurun secara mendadak. Jelaslah, rawatan yang murah atau percuma boleh menjadikan kanser rahim ini satu lipatan sejarah di Malaysia sedikit masa lagi.", "Pada masa yang sama, pembinaan sebuah pusat kajian kanser turut berperanan dalam usaha membasmi kanser rahim itu. Pusat kajian kanser ini berupaya untuk menjalankan pelbagai kajian yang berusaha untuk memperoleh vaksin atau penawar kanser terutama kanser rahim. Kejayaan menemukan vaksin kanser ini pasti memberikan satu lonjakan besar buat negara dalam usaha memerangi kanser rahim yang semakin serius ini. Sesungguhnya, kanser rahim tidak akan wujud di Malaysia sebaik sahaja vaksinnya berjaya dihasilkan oleh pusat kajian kanser negara itu.", "Malahan, kerajaan boleh menangani kanser rahim dengan mengawal kadar pencemaran alam di Malaysia. Kajian sains telah membuktikan bahawa alam sekitar yang tercemar akibat pembuangan sisa-sisa toksik boleh menyebabkan kanser berlaku dengan meluas. Sel-sel badan manusia akan berubah menjadi sel kanser apabila sel itu berinteraksi dengan sisa-sisa kimia yang berbahaya itu. Oleh itu, kejayaan mengawal kadar pencemaran alam turut bermakna kadar kanser terutama kanser rahim akan berkurangan pula.", "Malahan, kerajaan boleh membina lebih banyak hospital kerajaan terutama yang berurusan dengan penyakit kanser ini. Kewujudan hospital ini menjamin lebih banyak tempat tersedia untuk pesakit kanser lalu menerima rawatan yang sewajarnya daripada pihak doktor. Pesakit akan berasa lebih lega kerana sedar diri mereka akan ditempatkan di hospital yang berkualiti bersama-sama tenaga doktor terlatih dan peralatan moden yang serba canggih. Sesungguhnya, lebih banyak hospital dibina lebih mudahlah untuk negara ini memantau penularan penyakit kanser rahim itu.", "Kesimpulannya, semua tindakan tadi memang boleh dilaksanakan oleh kerajaan kita dengan mudah. Semua pihak terutama masyarakat perlulah memberikan kerjasama yang sewajarnya agar kanser rahim ini berjaya dikawal penularannya. Kegagalan untuk mengatasi kanser ini boleh menyebabkan jumlah mangsa korban akibat kanser di Malaysia akan bertambah saban tahun pula. Slogan \u201cmencegah itu lebih baik daripada mengubatinya\u201d membuktikan kita semua hendaklah bersikap positif dengan berusaha memastikan kesihatan peribadi sebelum sebarang penyakit berlaku kerana risiko untuk sembuh amat tipis."]}, {"h": ["Memastikan penjagaan kesihatan", "Meningkatkan imunisasi diri ", "Mengetatkan syarat kemasukan pendatang asing", "Tindakan tegas dan hukuman berat", "Penutup Karangan Menangani Penyakit Berjangkit"], "p": ["Dasarawarsa ini, isu penularan penyakit berjangkit menjadi tajuk hangat dalam akhbar harian utama dan isu yang menjadi polemik dalam masyarakat sehingga ada yang trauma dengan penyakit berjangkit ini. Negara kita sedang mengalami serangan penularan penyakit berjangkit Covid-19 dan telah mencatatkan kes kematian seramai 30 ribu orang. Sebelum ini, negara kita juga mengalami Penyakit Selesema Burung yang juga dikenali sebagai H5N1 juga pada 2007 dan Selesema Babi atau dikenali sebagai H1N1 pada tahun 2009. Oleh itu, langkah bijak perlu diambil bagi membendung masalah yang tiada kesudahan ini. Persoalannya, apakah cara yang perlu dilakukan oleh pelbagai pihak bagi menangani masalah penyakit berjangkit ini?", "Antara langkah yang signifikan dalam usaha mengawal penularan penyakit berjangkit adalah dengan memastikan penjagaan kesihatan yang bersistematik dalam kalangan masyarakat. Kementerian Kesihatan Malaysia telah menyarankan kita agar mencuci tangan, memakai pelitup muka, dan melakukan penjarakan sosial. Kaedah ini telah berjaya memberi kesedaran kepada masyarakat supaya mematuhi Prosedur Tetap Operasi (PTO) yang telah dikeluarkan oleh kerajaan. Sebagai contoh, peniaga mematuhi syarat jumlah pelanggan yang boleh berada di dalam premis dengan mengikut Prosedur Tetap Operasi. Dengan cara ini, kerajaan dapat mengawal penyakit berjangkit tersebut daripada merebak", "Dalam isu yang sama, masyarakat juga hendaklah meningkatkan imunisasi diri mereka. Masyarakat hendaklah mengambil kesempatan untuk melakukan senaman, riadah atau aktiviti yang mengeluarkan peluh pada waktu Perintah Kawalan Pergerakan. Hal ini bertujuan untuk memastikan tubuh badan kita berada dalam keadaan sihat dan terhindar daripada penyakit. Dengan cara ini masyarakat dapat memiliki kekuatan dalaman terutama kekuatan imunisasi badan, kekuatan fikiran dan perasaan serta kekuatan fizikal bagi menghadapi penularan penyakit berjangkit yang masih belum ketemu titik pengakhiran. Secara tidak langsung penjagaan kesihatan kendiri menjadi benteng utama pertahanan diri.", "Dari sudut lain pula, pihak berkuasa hendaklah mengambil tindakan tegas dengan mengetatkan syarat kemasukan pendatang asing dari luar negara. Sama ada mereka datang ke Malaysia sebagai pelancong atau sebagai pekerja, Jabatan Imigresen hendaklah melakukan saringan kesihatan terhadap mereka. Banyak kes jangkitan penyakit berjangkit dibawa oleh pendatang asing. Sebagai contoh, kes COVID-19 yang berlaku di Napoh adalah disebabkan oleh pendatang asing yang tidak melakukan kuarantin diri sehingga wujudnya kluster Sivangangga. Kes ini menjadi bukti bahawa pendatang asing menjadi ejen pembawa penyakit berjangkit ke negara Malaysia. Oleh itu, kerajaan perlu bertindak segera dengan menutup semua pintu masuk negara bagi membendung masalah ini daripada berlaku.", "Dalam konteks yang sama berkaitan isu penguatkuasaan undang-undang, kerajaan hendaklah mengambil tindakan tegas dengan mengenakan hukuman berat terhadap individu atau syarikat yang masih berdegil tidak mematuhi Prosedur Tetap Operasi. Mereka hendaklah dikenakan denda yang besar dan hukuman yang berat agar memberi keinsafan kepada pesalah dan orang lain. Sebagai contoh, denda sebanyak seribu ringgit dikenakan terhadap pesalah yang melanggar Prosedur Tetap Operasi dan mereka yang masih berdegil melanggar PKP, akan dikenakan hukuman penjara di bawah Akta Kawalan Penyakit Berjangkit 1998 dan Akta 342.", "Secara keseluruhannya, pelbagai langkah drastik dan efektif telah diambil oleh semua pihak bagi memutuskan rantaian penyakit berjangkit ini. Dalam hal ini, semua lapisan masyarakat tanpa mengira warna kulit, agama dan kaum hendaklah bersatu hati dan mengetepikan segala persengketaan yang disebabkan isu-isu politik dan sosial demi mencari satu titik persamaan bagi membendung wabak Covid-19 ini."]}, {"h": ["Amalan berjimat cermat", "merancang perbelanjaan keluarga dengan teliti ", "memboikot barangyang naik hargasecara mendadak", "Kerajaanmengambil tindakan yang sewajar", "Penutup Karangankenaikan harga barang"], "p": ["Sejak akhir-akhir ini, kenaikan harga barang telah melanda negara kita. Kenaikan ini menyebabkan perbelanjaan rakyat Malaysia semakin bertambah. Bagi golongan yang hidup seperti kais pagi makan pagi, kais petang makan petang atau kurang berada ini, kenaikan ini sudah pasti menimbulkan beban kepada mereka. Terdapat beberapa usaha yang perlu diambil oleh pelbagai pihak untuk menghadapi kenaikan ini, bak kata pepatah, ingat sebelum kena, jimat sebelum habis.", "Satu daripada langkah yang perlu diambil untuk menangani masalah ini ialah setiap rakyat Malaysia perlulah mempraktikkan amalan berjimat cermat. Kita harus lebih berhati-hati ketika membelanjakan wang terutamanya semasa keadaan ekonomi tidak stabil. Amalan ini boleh dilaksanakan dengan mengurangkan perbelanjaanmakanan.Kita boleh membudayakan amalan makan di rumah kerana harga makanan di kedai makan turut meningkat. Melalui cara ini, kita dapat mengurangkan permintaan terhadap sesuatu barangan sekali gus dapat mengurangkan kenaikan harga barang.", "Selain itu, ketua keluarga kepada setiap institusi kekeluargaan hendaklah merancang perbelanjaan keluarga dengan teliti bak sesal dahulu pendapatan sesal kemudian tidak berguna. Semua perbelanjaan hendaklah dibuat berdasarkan keperluan yang sebenarnya. Hal ini bermaksud, barang-barang kehendak perlulah diketepikan. Sebagai contohnya, setiap ahli keluarga hendaklah menangguhkan pembelian pakaian yang berjenama mahal, peralatan perabot dan sebagainya. Mereka hendaklah menumpukan pembelian barangan keperluan utama seperti beras, gula, tepung dan sebagainya.", "Di samping itu, semua ahli masyarakat pula hendaklah memboikot barang-barang di pasaran yang harganya naik secara mendadak. Dalam hal ini, masyarakat hendaklah bersatu hati seperti pepatah Melayu yang berbunyi, bersatu kita teguh, bercerai kita roboh. Sebagai contohnya, masyarakat janganlah membeli ayam daging di pasar yang mengalami kenaikan harga yang tidak munasabah. Apabila pembeli memboikot pembelian terhadap ayam tersebut dalam tempoh tertentu, harga ayam tersebut akan turun kembali.", "Bukan itu sahaja, pihak kerajaan pula hendaklah sentiasa membuat pemantauan. Malah mengambil tindakan terhadap mana-mana pihak yang menaikkan harga barangan tanpa mendapat kelulusan daripada pihak kerajaan. Pegawai yang bertanggungjawab hendaklah mengadakan lawatan mengejut dari semasa ke semasa untuk memastikan penjual mematuhi peraturan yang telah ditetapkan dan tidak bersikap seperti lintah darat. Sebagai contohnya, mana-mana penjual yang menaikkan harga barangan secara sesuka hati atau cuba memasang lukah di pergentingan, mereka hendaklah didakwa di mahkamah. Tindakan ini akan menyebabkan mereka tidak berani untuk mengambil kesempatan dalam suasana negara menghadapi kemelut kenaikan harga minyak.", "Kesimpulannya, kenaikan harga barang telah menyusahkan banyak pihak. Oleh itu, semua pihak haruslah bekerjasama bagai aur dengan tebing untuk menangani masalah ini. Bagi sesetengah pihak pula, janganlah bersikap seperti enau dalam belukar yang melepaskan pucuk masing-masing. Semua rakyat Malaysia mestilah bertindak seperti ke bukit sama didaki, lurah sama dituruni untuk mencari jalan bagi menyelesaikan kemelut yang berlaku. Sebagai pengguna pula, kita mestilah memboikot barang-barang tertentu jika ada pihak yang ingin mengambil kesempatan dalam situasi genting yang bagai telur di hujung tanduk ini."]}, {"h": [], "p": ["Program Latihan Khidmat Negara (PLKN) yang dilaksanakan di negara kita merupakan gabungan daripada latihan ketenteraan dan penanaman nilai-nilai patriotik kepada generasi muda ke arah cinta , kasih dan sayang akan negara. Program ini berbeza daripada kerahan tenaga yang dilaksanakan daripada beberapa buah negara lain kerana menggunakan modul dan acuan kita sendiri yang disesuaikan dengan keadaan sosial, budaya dan ekonomi.", "Program yang dilaksanakan ini banyak mendatangkan manfaat. Melaluinya remaja dapat menyemai nilai-nilai patriotik yang semakin luntur dalam kalangan remaja pada hari ini. Perubahan masa dan cara hidup pada masa kini menjadikan mereka leka sehingga tidak tahu erti kesusahan dan penderitaan hidup generasi sebelum merdeka.", "PLKN juga bertindak sebagai satu makanisme bagi pembentukan disiplin diri remaja. Disiplin diri merupakan asas penting bagi sesuatu kejayaan. Masa lapang selepas tamat peperiksaan Sijil Pelajaran Malaysia diisi dengan kegiatan yang berfaedah dan mendisiplinkan diri dengan jadual yang ditentukan. Program ini juga dapat mematangkan fikiran mereka setelah menjalani latihan dan menguji ketahanan mental dan fizikal.", "Program ini yang melibatkan pelbagai kaum juga, dapat memperkukuhkan integrasi nasional. Melalui program ini, remaja daripada berbilang kaum, kebudayaan dan agama dapat dihimpunkan dalam satu wadah bagi menyuburkan semangat perpaduan kaum. Hal ini kerana semasa menjalani aktiviti program mereka tinggal bersama-sama. Jurulatih PLKN juga membantu pelatih memahami cara negara yang merangkumi tanah air, rakyat dan kadaulatan ini ditadbir melalui sistem pentadbiran.", "Program yang dilaksanakan dalam PLKN meliputi modul-modul tertentu, iaitu latihan fizikal, kursus bina semangat, kursus bina perwatakan dan khidmat masyarakat. Latihan fizikal PLKN tidak membabitkan penggunaan senjata api atau latihan ketenteraan. Para pelajar akan belajar berkawat, tempur tanpa senjata, pertolongan cemas, merentas halangan dan kegiatan sukan. Melalui asas ketenteraan ini, para remaja didedahkan dengan kemahiran kepimpinan dan ikhtiar hidup.", "Secara tuntas, Program Latihan Khidmat Negara yang dijalankan memang mendatangkan kebaikan kepada remaja mahupun negara.. Justeru, semua pihak khususya para remaja dan ibu bapa perlu menyahut seruan kerajaan dengan menyertai program ini."]}, {"h": ["Sikap mahasiswa yang terlalu memilih pekerjaan ", "Persaingan golongan berkelulusan rendah", "Jumlah tenaga kerja bertambah", "Majikan mengurangkan kos operasi syarikat", "Penutup Karangan Punca Masalah Pengangguran"], "p": ["Sedasawarsa ini dalam era pascaindustri, masalah tenaga kerja dan peningkatan kadar pengangguran menjadi topik hangat dibincangkan oleh seluruh warga dunia. Pengangguran secara umumnya ialah seseorang yang tidak bekerja dengan mana-mana syarikat dan tidak menerima sebarang upah kerja. Mereka yang tidak bekerja ini disebabkan oleh pelbagai faktor yang mempengaruhi mereka untuk tidak bekerja. Oleh itu, kita perlu menelusuri setiap permasalahan ini untuk mencari punca masalah ini berlaku. Persoalannya, apakah faktor yang menyebabkan graduan universiti masih tidak bekerja?", "Antara faktor yang signifikan dalam isu ini ialah sikap mahasiswa dan mahasiswi di universiti terlalu memilih pekerjaan setelah tamat hari graduasi. Mereka hanya ingin bekerja dalam bidang yang telah dipelajari di universiti. Tambahan lagi, terdapat gradua yang mengharapkan gaji yang tinggi dan tidak mahu menerima gaji permulaan yang mungkin rendah pada pandangan mereka. Ada juga dalam kalangan mereka ini tidak sanggup bekerja pada hujung minggu sehingga mereka tergolong dalam penganggur siswazah. Jika seseorang graduan itu masih bersikap memilih, mereka akan terus menyumbang dalam peningkatan peratus pengangguran di Malaysia.", "Selain sikap graduan yang memilih pekerjaan, graduan universiti juga menghadapi persaingan daripada golongan yang berkelulusan rendah daripada mereka. Hal ini terjadi apabila kebanyakan syarikat menawarkan pekerjaan di bawah paras kelayakan graduan. Sebagai contoh, graduan memohon jawatan sebagai pegawai eksekutif di sebuah syarikat dengan syarat minimum pekerjaan tersebut ialah diploma. Keadaan ini menyebabkan mereka menghadapi persaingan tidak sihat apabila terpaksa bersaing dengan graduan lain yang memohon jawatan tersebut. Dari segi industri tenaga kerja di Malaysia, situasi ini akan memberikan gambaran buruk kepada masyarakat luar tentang tindakan manipulasi pasaran pekerjaan.", "Kepesatan dunia pendidikan dan kesedaran masyarakat tentang kepentingan pendidikan telah menyebabkan percambahan pusat pengajian tinggi swasta dan kerajaan bagai cendawan tumbuh selepas hujan. Keadaan ini menyebabkan jumlah tenaga kerja telah bertambah dalam pasaran kerja dan akan memberi impak negatif dalam pasaran kerja. Lebihan daripada permintaan ini akan menyebabkan indeks pengangguran negara meningkat. Kadar peningkatan pengangguran ini akan memberi impak negatif dalam pasaran kerja. Secara tidak langsung, limpahan tenaga kerja akan bertambah tahun demi tahun sehingga memberi kesan negatif.", "Dalam isu yang sama juga, pihak majikan akan mengambil peluang untuk mengurangkan kos operasi syarikat. Mereka akan memanipulasi keadaan yang berlaku disebabkan permintaan melebihi penawaran yang disediakan oleh sektor pekerjaan. Akibatnya, majikan akan memberi alasan untuk mengurangkan jumlah pekerja disebabkan oleh pengecilan kos operasi. Mereka akan menawarkan pelbagai jenis pampasan seperti Pampasan Pemberhentian Kerja Secara Sukarela (PKSS) atau Pemberhentian Kerja Secara Wajib(PKSW) akibat perubahan besar yang berlaku dalam syarikat. Dengan cara ini, pihak majikan bukan sahaja dapat mengecilkan operasi malah dapat juga menjimatkan kos operasi syarikat.", "Secara keseluruhannya, masalah pengangguran di Malaysia telah mencapai kadar peratusan yang semakin meruncing dan keadaan ini memberi kesan negatif pada ekonomi negara. Oleh itu, kerajaan perlu mengambil pendekatan yang \u2018mesra rakyat\u2019 bagi membantu rakyat yang menghadapi masalah pengangguran. Tindakan ini bukan sahaja menyelamatkan rakyat malah meningkatkan kembali ekonomi negara. Sesungguhnya rakyat Malaysia hendaklah bersatu hati kerana peribahasa ada mengatakan bersatu teguh bercerai roboh dan dalam menghadapi cabaran besar ini kita tidak harus bersikap seperti telunjuk lurus kelingking berkait."]}, {"h": ["Mudah untuk berkomunikasi", "Memperoleh ilmu pengetahuan", "Boleh melanjutkan pelajaran di luar negara", "Kelebihan memperoleh peluang pekerjaan", "Penutup Karangan Menguasai Pelbagai Bahasa"], "p": ["Sejak zaman kegemilangan kesultanan Melayu Melaka, bahasa telah menjadi alat komunikasi yang sangat berkesan dan telah menjadi medium perhubungan dam komunikasi dalam kalangan pedagang yang singgah di Pelabuhan Melaka. Lantaran itu, bahasa Melayu khususnya telah menjadi bahasa Lingua Franca pada zaman tersebut. Hari ini, dunia dikuasai oleh penjajahan baharu melalui bahasa. Maka bagi mereka yang mampu menguasai pelbagai bahasa akan memperoleh pelbagai kelebihan dalam dunia pekerjaan dan perniagaan. Oleh itu, yang kurik itu kendi yang merah itu saga yang baik itu budi yang indah itu bahasa. Persoalannya, apakah kebaikan menguasai pelbagai bahasa?", "Antara kebaikan menguasai pelbagai bahasa ialah seseorang pelajar atau remaja akan lebih mudah untuk berkomunikasi dengan orang lain. Hal ini dikatakan demikian kerana seseorang itu akan lebih yakin dan berani untuk bertentang mata dengan sesiapa sahaja. Dengan kemahiran berbahasa, pelancong asing berasa bangga dan dihargai apabila melihat kemampuan penduduk tempatan berbahasa Inggeris. Malah melalui kemahiran berbahasa, seseorang akan dapat membantu pelancong asing belajar bahasa Melayu dan budaya bangsa. Secara tidak langsung, pelancong asing akan berminat untuk melancong semula ke negara kita. Jelaslah bahawa bahasa budaya bangsa.", "Selain faedah berkomunikasi, bahasa juga dikuasai oleh seseorang yang bertujuan untuk memperoleh ilmu pengetahuan kerana pelbagai ilmu pengetahuan yang terdapat di dunia ini ditulis dalam pelbagai bahasa khususnya bahasa Arab, bahasa Francis, dan bahasa Inggeris. Malah apabila mereka belajar di luar negara, mereka mampu membaca pelbagai bahan ilmiah yang terdapat di negara Barat kerana orang kata alang-alang menyeluk pekasam biar sampai ke pangkal lengan. Secara tidak langsung, sikap seperti katak di bawah tempurung tidak akan terjadi lantaran pelajar berkemahiran dalam bertutur pelbagai bahasa.", "Tidak dinafikan juga apabila seseorang pelajar melanjutkan pelajaran di luar negara, kemahiran berbahasa sangat penting. Malah kemahiran berbahasa asing ini akan memudahkan pelajar berkomunikasi dengan penduduk tempatan yang rata-ratanya tidak mempunyai kemahiran berbahasa asing. Dengan cara menguasai pelbagai bahasa asing tersebut, pelajar akan dapat diterima dalam masyarakat. Mereka yang mampu menguasai bahasa akan sentiasa menjadi tempat rujukan rakan-rakan sekuliah.", "Kepentingan terakhir yang paling signifikan dalam isu ini ialah kelebihan memperoleh peluang pekerjaan. Bagi seseorang mahasiswa yang baru memperoleh segulung ijazah, peluang bekerja di syarikat korporat yang bertaraf multinasional menjadi idaman mereka. Malangnya, kemahiran berbahasa agak terhad sekiranya seseorang itu tidak berupaya berkomunikasi dengan baik. Sebagai contoh, rakyat Malaysia yang ingin bekerja di Korea sebagai pengutip sayur kobis dikehendaki menjalani kursus berbahasa Korea selama 2 bulan. Dengan cara ini, rakyat Malaysia yang bekerja di luar negara memiliki kemahiran berbahasa.", "Secara tuntasnya, usaha kerajaan memperkenalkan mata pelajaran tambahan di peringkat sekolah akan menjadi nilai tambah yang sangat berguna kepada pelajar agar mereka mendapat pendedahan awal tentang kepentingan menguasai pelbagai bahasa asing. Oleh itu, semua pihak hendaklah mencari titik persamaan agar dapat memastikan bahasa asing dapat dikuasai dan pada masa yang sama dapat memartabatkan bahasa Melayu agar kita tidak."]}, {"h": ["Ibu bapa perlu menjadi suri teladan", "Program rukun tetangga memupuk semangat kejiranan", "Aktiviti gotong-royong", "Majlis rumah terbuka semasa sambutan perayaan", "Budaya kunjung-mengunjung", "Kesimpulan karangan semangat kejiranan"], "p": ["Semangat kejiranan merujuk aspek kesefahaman dan hubungan erat sesama jiran. Kerajaan telah melancarkan slogan \u2018Jiran Sepakat Membawa Berkat\u2019 untuk mengembalikan semangat kejiranan yang kian luntur dalam kalangan masyarakat di negara ini. Anda ingin menulis sebuah rencana yang bertajuk \u201cLangkah-langkah Memupuk Semangat Kejiranan dalam Kalangan Masyarakat\u201d. Tulis rencana anda itu selengkapnya.", "Dalam mendepani era modenisasi pada abad-21 kini, dunia menyaksikan iktisad negara yang kian membangun seperti cendawan tumbuh selepas hujan. Negara yang semakin pesat membangun seperti tenggelam sama basah, timbul sama hanyut seiringan dengan negara maju lain. Namun begitu,\u00a0 isu memupuk semangat kejiranan masih menjadi polemik dalam kalangan marhaen di Malaysia.\u00a0 Dewasa ini, semangat kejiranan dalam kalangan masyarakat kita semakin hari semakin terpinggir. Maasyarakat pada hari ini lebih mementingkan diri sendiri dan membudayakan hidup bagai enau dalam belukar melepaskan pucuk masing-masing. Dari segi\u00a0konsepnya semangat kejiranan boleh ditakrifkan sebagai suatu perasaan yang harus dipupuk oleh setiap masyarakat di Malaysia tanpa mengira warna kulit bangsa dan agama dalam usaha untuk mengukuhkan perpaduan kaum demi negara yang tercinta.", "Biasanya semangat kejiranan merangkumi semua lapisan masyarakat tidak kira muda ataupun tua yang perlu kita amalkan. Menurut Dato\u2019 Dr. Fadzillah Kamsah jiran merupakan orang yang tinggal di sekeliling kita sama ada di depan, belakang, kiri , atau pun kanan dan merupakan orang pertama yang membantu kita ketika kita berada dalam kesusahan. Hal ini boleh dianalogikan seperti awan yang melindungi bumi daripada cahaya matahari. Oleh itu, beberapa langkah yang pragmatik harus diambil bagi memupuk semangat kejiranan kepada semua lapisan masyarakat.", "Cara-cara memupuk semangat kejiranan yang paling pragmatik ialah ibu bapa perlu menjadi suri teladan kepada anak-anak. Hal ini kerana ibu bapa merupakan guru pertama dan guru terbaik kepada anak-anak. Jika ibu bapa menunjukkan teladan\u00a0\u00a0yang baik kepada anak-anak maka mereka akan mencontohi teladan yang ditunjukkan kerana bagaimana acuan begitulah kuihnya. Sebagai contoh, ibu bapa haruslah mengunjungi atau menziarahi jiran tetangga walaupun mereka berada dalam keadaan yang baik atau tidak.", "Selain itu, ibu bapa haruslah tidak sombong dengan jiran dan sering bertegur-sapa agar dapat memupuk semangat kejiranan. Kesannya, semangat kejiranan dapat dipupuk antara jiran dalam kalangan anak-anak dan ibu bapa sekali gus dapat mewujudkan masyarakat yang harmoni. Sekiranya cara memupuk semangat kejiranan dapat dipupuk oleh ibu bapa maka negara dapat melahirkan generasi yang bijaksana dan bekerjasama dalam mentadbir membangunkan negara ke\u00a0\u00a0arah kemajuan\u00a0\u00a0negara pada masa akan datang. Tegasnya, contoh teladan yang terbaik daripada ibu bapa mampu memupuk semangat kejiranan dalam kalangan anak-anak.", "Memetik wasitah nirmala seterusnya, uslub lain untuk memupuk semangat kejiranan dalam masyarakat setempat di Malaysia ialah program rukun tetangga di kawasan perumahan mesti dihidupkan semula. Hal ini kerana program rukun tetangga berfungsi sebagai perisai untuk mengawal keselamatan kawasan perumahan terutama pada malam hari. \u00a0Anggotanya membabitkan semua pihak tanpa mengira kaum kerana masing-masing bertanggungjawab menjaga keselamatan kendiri dan keluarga.", "Sebagai contohnya, anggota rukun tetangga akan bergilir-gilir bertugas meronda kawasan tanpa mengira usia, agama dan status. Secara ghalibnya, senario ini akan mewujudkan \u00a0jalinan hubungan yang mesra bagai isi dengan kukusekali gus memupuk semangat kejiranan yang hakiki. Menurut Tun Dr. Mahathir, jiran yang muafakat akan membentuk masyarakat yang harmoni. Oleh itu, kita perlu mengaktifkan program rukun tetangga bagi melahirkan semangat kejiranan yang utuh dan bersatu padu.", "Meninjau dari skop yang lain, langkah yang seterusnya adalah dengan mengadakan aktiviti gotong-royong oleh ahli komuniti atau badan bukan kerajaan (NGO).\u00a0 Melalui aktiviti gotong-royong, jiran dapat berkumpul dan bekerjasama sambil berbincang tentang aktiviti yang akan dilakukan. Sebagai contoh, aktiviti yang boleh diadakan secara bergotong-royong adalah seperti membersihkan kawasan taman, menyediakan hidangan untuk kenduri-kendara dan sebagainya. Apabila berkumpul dan berbincang, mereka akan dapat berkenal-kenalan antara satu dengan yang lain yang sekali gus membolehkan seseorang itu mengenal hati budi jiran mereka dengan lebih dekat.", "Hal ini dapat digambarkan melalui pepatah Melayu yang mengatakan bahawa tak kenal maka tak cinta. Selepas mengenali hati budi antara satu sama lain barulah benih-benih kasih sayang. Melalui cara ini, masyarakat yang penyayang dapat dilahirkan di samping dapat menerapkan pelbagai nilai murni. Tun Dr. Mahathir, Mantan Perdana Menteri \u00a0pernah menegaskan bahawa dengan melibatkan diri dalam kegiatan bergotong-royong, kita berupaya menerapkan pelbagai nilai murni dalam diri. Bukan itu sahaja, kawasan kediaman juga akan menjadi bersih dan terpelihara daripada penyakit demam denggi. Jelaslah bahawa aktiviti gotong-royong dapat memupuk semangat kejiranan dalam kalangan masyarakat.", "Jika dilihat dari perspektif yang lain, kita juga hendaklah mengadakan majlis-majlis rumah terbuka semasa sesuatu sambutan perayaan. Amalan ini dapat membentuk ikatan silaturahim dan memperkukuh semangat kejiranan dalam kalangan jiran setempat. Melalui acara rumah terbuka, jiran dapat bertanyakan khabar dan bercerita tentang pengalaman masing-masing dengan lebih dekat. Seterusnya, melalui majlis rumah terbuka ini, semua ahli dalam masyarakat berpeluang untuk berkumpul dan berbincang sambil menikmati juadah yang disediakan oleh tuan rumah. Sebagai contoh, semasa perayaan Hari Raya Aidilfitri, Tahun Baharu Cina, Krismas, Deepavali, dan sebagainya majlis-majlis rumah terbuka hendaklah dijadikan acara tahunan.", "Maka, dengan adanya pengimplimentasian program seperti \u201cRumah Terbuka Kebangsaan\u201d bagi setiap sambutan perayaan, rakyat dapat diterapkan dengan nilai hormat-menghormati dan sayang-menyayangi antara satu sama lain ibarat kata bidalan, \u201cserumpun seperti serai, seikat seperti sirih\u201d. Hal ini dikuatkan lagi dengan kajian dari Universiti Sains Malaysia yang menunjukkan keberhasilan penganjuran program \u201cRumah Terbuka Kebangsaan\u201d dalam mewujudkan institusi kejiranan yang kukuh di sembilan buah kawasan perumahan di sekitar Pulau Pinang. Pendek kata, majlis rumah terbuka mampu mengeratkan hubungan kejiranan dan memupuk semangat kejiranan dalam kalangan masyarakat.", "Lontaran idea yang seterusnya ialah kita mestilah menyemarakkan budaya kunjung-mengunjung dalam kalangan rakyat sebagai langkah untuk memupuk dan mengekalkan semangat kejiranan. Dalam hidup bermasyarakat, kita digalakkan menziarahi jiran kita. Melalui aktiviti ini, kita akan mengetahui masalah dan kesusahan yang dialami oleh jiran kita. Sebagai contoh, kita perlu berkunjung ke hospital jika kita mendapat berita bahawa jiran kita dimasukkan ke hospital kerana menghidap sesuatu penyakit atau kemalangan.", "Walaupun pepatah Melayu ada mengatakan bahawa berat mata memandang berat lagi bahu memikulnya, namun sebagai jiran, kita mestilah berpegang pada prinsip cubit paha kiri, paha kanan terasa juga. Maksudnya ialah jika kita mempunyai semangat kejiranan yang tinggi, kita akan dapat merasai segala kesusahan dan keperitan yang dialami oleh jiran kita. Dengan ini, kita dapat meringankan penderitaan dan kesusahan yang dialami oleh jiran kita. Izharlah bahawa amalan ziarah-menziarahi mampu menyemarakkan semangat kejiranan dalam kalangan masyarakat kita.", "Sebagai menggulung segala lontaran idea yang telah dinyatakan, dapatlah disimpulkan bahawa terdapat beberapa langkah yang dapat dipraktikkan untuk memupuk semangat kejiranan dalam kalangan masyarakat kita. Dalam era globalisasi ini, sikap mementingkan diri sendiri dan sikap tidak mempedulikan orang lain semakin menebal.\u00a0 Jika hal ini dibiarkan, semangat kejiranan akan luntur dan seterusnya akan menjejaskan perpaduan negara kerana bersatu kita teguh, bercerai kita roboh.\u00a0 Oleh itu, kita perlu memupuk semangat kejiranan\u00a0\u00a0bermula daripada sekarang.\u00a0\u00a0Cogan kata \u201cJiran Sepakat Membawa Berkat\u201d perlu terus subur mewangi dalam kehidupan kita sehari-hari.", "Golongan remaja seharusnya menyuburkan semangat kejiranan kerana mereka merupakan pemimpin yang akan mewarnai corak pemerintahan pada masa hadapan. Namun begitu, kita tidak seharusnya meletakkan usaha ini pada bahu satu pihak kerana bertepuk sebelah tangan tak akan berbunyi. Oleh itu, semua pihak perlulah bersinergi ibarat berat sama dipikul, ringan sama dijinjing untuk menghidupkan semangat kejiranan di negara kita. Allah berfirman yang maksudnya, \u201cWahai manusia, sesungguhnya Kami menciptakan kamu daripada seorang lelaki dan seorang perempuan dan menjadikan kamu berbangsa-bangsa dan bersuku-suku supaya kamu kenal-mengenali\u201d. Semoga Malaysia menjadi sebuah negara yang mempunyai perpaduan yang utuh dan kukuh.", "1. \u00a0Ibu bapa menjadi suri teladan2. \u00a0Program rukun tetangga \u00a0di kawasan perumahan mesti dihidupkan semula oleh masyarakat setempat3. \u00a0Penduduk setempat mengadakan aktiviti gotong-royong4. \u00a0Masyarakat setempat dan pihak kerajaan mengadakan majlis-majlis rumah terbuka5. \u00a0Masyarakat setempat perlu membudayakan amalan kunjung-mengunjungi"]}, {"h": ["Mewujudkan keluarga yang bahagia", "Ibu bapa hendak mengajar anak-anak", "Meluangkan masa dengan anak-anak", "Menuruti perintah ibu bapa", "Saling hormat menghormati ", "Penutup Karangan"], "p": ["\u201cRumahku, syurgaku\u201d merupakan ungkapan keramat yang memanifestasikan peri pentingnya setiap ahli dalam sesebuah keluarga memainkan peranan masing-masing dengan sebaik mungkin sehingga menjelmakan kebahagiaan yang menjadikan rumah seumpama syurga. Semua insan mengidamkan sebuah keluarga yang bahagia, tidak terkecuali saya. Dalam sebuah keluarga yang bahagia, nilai toleransi, bertimbang rasa, kasih sayang, hormat menghormati dan kejujuran sewajarnya menunjangi kehidupan seharian ahli-ahlinya. Tidak lengkap jika setiap ahli keluarga hanya melakukan kerja sendiri tanpa mempedulikan ahli keluarga yang lain kerana sikap saling membantu bagai aur dengan tebing harus diamalkan dalam sesebuah keluarga. Sukar untuk dipercayai jika seseorang itu mengatakan bahawa dia tidak mengimpikan keluarga yang bahagia lagi harmoni. Oleh itu, kita harus membebaskan mereka daripada belenggu kejahilan dan kegelapan itu kerana tanpa keluarga tidak mungkin kita akan menjadi insan yang berjaya dalam kehidupan.", "Sesungguhnya setiap individu harus memikul dan melaksanakan kewajipan masing-masing demi mewujudkan sebuah keluarga yang bahagia. Ibu bapa haruslah memainkan peranan penting untuk membina keluarga yang harmoni dan mewujudkan kebahagiaan dalam keluarga. Ibu bapalah yang akan membentuk sahsiah anak-anak. Ibu bapa jugalah yang akan memberikan bekalan yang terbaik kepada anak-anak seperti ilmu pengetahuan dan penerapan nilai-nilai murni. Anak-anak pada\u00a0 era globalisasi ini semakin cepat menerima\u00a0 apa-apa yang dipelajari, maka anak-anak ini perlu dibaja dengan perkara yang baik dan berfaedah serta membuahkan hasil.", "Anak-anak umpama sehelai kain putih yang harus dicorakkan oleh ibu bapa supaya menjadi sehelai kain batik yang cantik lagi menarik. Sewaktu anak-anak masih kecil, ibu bapalah\u00a0 yang\u00a0 menjadi guru mereka kerana merekalah guru yang pertama dan terdekat yang boleh membimbing anak-anak supaya menjadi insan yang berwawasan apabila dewasa kelak. Anak-anak akan meniru jejak langkah ibu dan bapa kerana mereka merupakan idola anak-anak mereka semasa kecil dan hal ini dapat diibaratkan bagaimana acuan, begitulah kuihnya. Haruslah diingatkan bahawa setiap tingkah laku yang dipamerkan oleh ibu bapa pasti ada yang akan menjejaki langkah mereka. Tuntasnya, benarlah bahawa ibu bapa haruslah membentuk sahsiah anak-anak mereka untuk menjadi insan yang cemerlang dari segi fizikal mahupun rohani mereka dan ciri keluarga beginilah yang menjadi impian saya.", "Selain itu, ibu bapa hendaklah mengajar anak-anak mereka yang mana\u00a0 intan, yang mana\u00a0 kaca, iaitu mereka bijak membezakan antara perbuatan yang baik dan sebaliknya. Hal ini disebabkan oleh sifat anak-anak yang naif lantas tidak berupaya membezakan antara perbuatan\u00a0 yang baik dan perbuatan yang buruk. Dalam konteks ini\u00a0 ibu bapa haruslah mengajar anak-anak mereka\u00a0 tentang realiti menempuh kehidupan yang diredai Tuhan.", "Ibu bapa harus mengawasi pergaulan anak-anak di luar rumah kerana dikhuatiri mereka terlampau bebas sehingga terjerumus ke lembah dunia yang penuh dengan masalah sosial dan susila yang meruncing sedangkan mereka masih berumur setahun jagung dan darah setampuk pinang. Ibu bapa haruslah memastikan anak-anak mereka tidak bergaul dengan rakan yang buruk akhlaknya kerana hal tersebut akan menggelapkan masa depan mereka. Tidak cukup jika kasih sayang yang diberikan seperti bena tak bena. Sebaliknya, ibu bapa haruslah memberikan kasih sayang mereka dengan secukupnya selain melayan anak-anak bagai menatang minyak yang penuh.", "Ibu bapa juga perlu memastikan\u00a0 anak-anak memperoleh didikan agama yang mantap sejak anak-anak masih kecil lagi kerana tanpa pegangan agama yang kukuh mereka akan tersesat seperti layang-layang terputus talinya. Ironinya, ibu bapa haruslah mendidik anak-anak sejak mereka kecil lagi supaya mereka tidak tersesat ketika menempuh belantara kehidupan. Dalam benak\u00a0 saya, inilah antara ciri yang perlu ada dalam keluarga yang menjadi idaman saya.", "Anak-anak akan kehilangan semangat untuk melakukan sebarang kerja\u00a0 seharian jika ibu bapa tidak meluangkan masa dengan\u00a0 mereka walaupun hanya untuk bertanyakan khabar. Lantaran itu, ibu bapa haruslah berusaha sedaya mungkin untuk meluangkan masa bersama dengan anak-anak. Meluangkan masa bersama-sama ahli keluarga tidak bererti\u00a0 mereka hanya melakukan aktiviti di luar rumah, bahkan usaha tersebut\u00a0 boleh juga dilakukan di dalam rumah sepeti membincangkan masalah yang membelenggu pemikiran anak-anak di samping menyelesaikannya. Ibu bapa haruslah mengambil berat terhadap anak-anak\u00a0 dengan bertanyakan masalah yang dihadapi, perkembangan pelajaran di sekolah dan kehidupan sosial mereka.", "Ibu bapa tidak seharusnya memperlihatkan sikap rakus dalam mengejar fatamorgana\u00a0 dalam aspek kebendaan sehingga mengabaikan tanggungjawab\u00a0 terhadap anak-anak. Wang ringgit bukanlah penyelesaian bagi setiap masalah yang dihadapi tetapi kasih sayang yang ikhlas dari lubuk hati yang suci itu adalah penting bagi menjana keluarga bahagia. Tidak salah jika ibu bapa mencari rezeki pada\u00a0 siang hari, tetapi jika sering pulang lewat petang sehingga mengabaikan makan minum anak-anak, tentu mereka akan\u00a0 makan hati. Peribahasa Arab pernah mengatakan bahawa anak-anak yang kurang memperoleh kasih sayang daripada ibu bapa yang sibuk adalah yatim. Walau bagaimanapun, ibu bapa haruslah meluangkan masa mereka bersama dengan anak-anak\u00a0 agar mereka tidak kesunyian di samping dapat membina keluarga bahagia.", "Menjadi anak yang derhaka ialah perkara yang dilarang sama sekali dalam mana-mana ajaran agama. Untuk mewujudkan keluarga bahagia, anak-anak haruslah menuruti perintah ibu bapa mereka. Anak-anak hendaklah belajar dengan penuh kesungguhan dan mendapat \u00a0keputusan yang cemerlang kerana pencapaian tersebut dapat membanggakan ibu bapa untuk membalas jasa mereka. Anak-anak seharusnya memuliakan maruah diri dan maruah keluarga dengan tidak melibatkan diri dengan aktiviti yang tidak sihat seperti vandalisme, lumba haram, dan menagih dadah.", "Anak-anak sewajarnya mendengar nasihat ibu bapa, bukannya menjadikan diri mereka tidak ubah seperti mencurahkan air ke daun keladi. Tidak sepatutnya jasa ibu bapa yang tidak terbalas itu dilupakan\u00a0 begitu sahaja. Sebagai insan yang bergelar anak\u00a0 kita haruslah mengenang jasa mereka kerana kita ditegah untuk menjadi seperti kacang lupakan kulit. Anak-anak haruslah mengambil alih tugas ibu bapa yang dahulu menjaga kita sewaktu kecil dan kini tugas itu diambil oleh generasi muda untuk menjaga ibu bapa mereka yang sudah uzur yang sudah tidak boleh menguruskan diri mereka lagi.", "Jika ibu bapa boleh menatang kita umpama anak emas, mengapa kita sebagai anak tidak boleh melakukan hal yang sama? Hal ini disebabkan oleh mereka masih tidak bijak untuk menghargai seseorang yang telah berjasa kepada diri mereka sedangkan\u00a0 ibu bapalah yang telah membimbing, mendidik dan menjaga mereka sejak mereka kecil lagi. Seandainya tiada ibu bapa,siapakah kita pada hari ini? Akhir sekali,anak-anak harus mentaati perintah ibu bapa agar keluarga bahagia dapat dibina. Sejujurnya, inilah antara ciri yang perlu ada dalam sebuah keluarga yang menjadi impian saya.", "Haruslah menjadi kewajipan dalam institusi kekeluargaan untuk saling hormat menghormati \u00a0antara satu sama lain. Ahli keluarga sewajarnya mengelakkan daripada mencetuskan pertelingkahan, terutamanya antara ibu bapa dengan anak-anak kerana keluarga bahagia tidak seharusnya ada sikap seperti ini dan hal ini boleh mencemarkan nama baik keluarga secara tidak langsung. Ramai orang mengatakan bahawa keluarga yang bahagia ialah keluarga yang harmoni, aman dan damai. Sebagai ahli keluarga yang prihatin dan mengambil berat terhadap keluarga, mereka haruslah mewujudkan situasi ini dalam keluarga agar keluarga kita dihormati oleh masyarakat luar dan tidak dipandang serong serta dipandang hina.", "Ahli keluarga haruslah bahu-membahu antara satu sama lain. Seandainya dalam keluarga itu ada seorang yang lemah dalam subjek matematik, haruslah dibantu oleh adik beradik yang lain kerana sikap bantu membantu ialah sikap yang baik dan mulia. Orang yang kedekut ilmu selalunya merupakan orang yang rugi kerana mereka tidak ingin membantu memajukan generasi akan datang, malah mereka lebih rela melihat generasi akan datang dipijak oleh penjajah. Kita haruslah mengamalkan sikap berat sama dipikul, ringan sama dijinjing dan ke gunung sama didaki, ke lurah sama dituruni. Tegasnya, saya mengimpikan ahli keluarga yang mengamalkan nilai-nilai murni dalam kehidupan untuk membina keluarga bahagia di samping membangunkan generasi akan datang agar sesebuah institusi keluarga itu menjadi keluarga yang dihormati.", "Kesimpulannya, \u00a0itulah antara ciri keluarga yang menjadi impian saya, terutamanya setelah saya dewasa dan membina keluarga sendiri. Semuanya akan menjadi kenyataan sekiranya saya berjaya dalam bidang pelajaran yang sudah pasti akan menjadikan masa hadapan saya cerah kerana kedudukan ekonomi saya yang stabil. Selain itu, saya dan pasangan yang menjadi suri kehidupan saya akan memikul tanggungjawab dengan sebaik yang mungkin agar anak-anak akan menjadikan kami sebagai rol model mereka. Dengan keizinan daripada Yang Maha Esa, mudah-mudahan impian saya akan tercapai. Lebih jauh lagi, saya mesti berusaha dengan penuh kesungguhan agar impian tidak tinggal sebagai mimpi pada siang hari kerana tanpa usaha tiadalah kejayaan. Semoga fajar yang\u00a0 menyingsing pada sekurang-kurangnya sepuluh tahun akan datang\u00a0 memberikan sinaran paling gemilang dalam kehidupan saya."]}, {"h": ["Minat dan kecenderungan remaja", "Memilih jurusan yang berkaitan dengan kerjaya", "Pengaruh daripada idola atau tokoh", "Mendapat sokongan daripada ibu bapa", "Penutup karangan Faktor Pemilihan Kerjaya"], "p": ["Dalam meniti arus kemodenan ini, sektor pekerjaan semakin mencabar sementelah pula situasi sekarang ini banyak orang yang dibuang kerja atau ditamatkan perkhidmatannya, seseorang remaja haruslah lebih bijak dalam mengatur perjalanan kerjaya mereka. secara umumnya, kerjaya bermaksud pekerjaan untuk mencari nafkah hidup. Pada hari ini, pelajar seharusnya sudah menetapkan matlamat kerjaya mereka agar tidak tercari-cari atau terikut-ikut dengan matlamat orang lain. Oleh itu, remaja perlu mencari panduan dalam memilih kerjaya. Persoalannya ialah apakah faktor-faktor pemilihan kerjaya bagi seseorang remaja?", "Antara faktor yang signifikan dalam perbincangan ini ialah minat dan kecenderungan remaja dalam sesuatu bidang. Hal ini dikatakan demikian kerana kedua-dua aspek ini mempengaruhi kerjaya seseorang remaja. Sebagai contoh, jika remaja meminati komputer dan teknologi, maka remaja mempunyai kecenderungan dalam bidang kursus sains komputer. Begitu juga bagi remaja yang suka membaiki mesin seperti enjin motosikal. Maka kecenderungannya ialah kursus teknikal. Dengan cara ini, remaja akan lebih fokus pada minat dan kecenderungannya dalam sesuatu bidang. Secara tidak langsung mereka akan berusaha dengan bersungguh-sungguh untuk mencapai cita-cita dan kerjaya mereka.", "Selain itu, pelajar juga perlulah memilih jurusan yang berkaitan dengan kerjaya mereka. Lazimnya, apabila berada di alam persekolahan, pelajar akan dipecahkan mengikut jurusan sains atau sastera. Sebagai contoh, pelajar yang bercita-cita dalam bidang akaun memasuki jurusan sastera dan mengambil kelas akaun. Hal ini akan memudahkan pelajar apabila ingin memohon belajar di universiti dan seterusnya bekerja dalam bidang yang diminatinya. Secara tidak langsung, pelajar akan lebih fokus dalam mengejar cita-cita dan kerjaya mereka. Jelasnya, pemilihan jurusan dan mata pelajaran menjadi penentu dalam kerjaya seseroang.", "Tidak dinafikan, pemilihan kerjaya juga berdasarkan pengaruh daripada idola atau tokoh dalam sesuatu bidang. Lazimnya, pelajar akan menjadikan ahli keluarga sebagai idola mereka. Mereka bercita-cita menjadi doktor kerana terpengaruh oleh kerjaya abang atau kakak yang menjadi doktor. Selain itu, pelajar juga terpengaruh oleh tokoh sukan negara seperti Datuk Lee Chong Wei. Hal ini menyebabkan pelajar akan bersungguh dalam kerjaya sukannya demi mencapai kejayaan yang pernah dikecapi oleh tokoh sukan negara. Secara tidak langsung, mereka memiliki keazaman yang tinggi untuk mencapai kejayaan dalam kerjaya mereka. Tegasnya, dayung sudah ditangan, perahu sudah di air, remaja perlu mempunyai seorang idola untuk menghala ke arah pemilihan kerjaya.", "Faktor pemilihan kerjaya terakhir ialah kerjaya idaman remaja mestilah mendapat sokongan daripada ibu bapa. Hal ini dikatakan demikian kerana ibu bapa lebih mengetahui sesuatu kerjaya itu sesuai atau tidak dengan perwatakan anak mereka. Walaupun kemungkinan berbeza pandangan, remaja seharusnya akur dengan nasihat dan teguran ibu bapa. Dengan cara ini kerjaya remaja akan diberkati dan mendapat sokongan serta doa daripada ibu bapa. Oleh itu remaja tidak seharusnya melupakan jasa ibu bapa yang telah banyak memberi tunjuk ajar kepada mereka. Tegasnya, ibu bapa menjadi panduan kerjaya anak-anak.", "Secara keseluruhannya, remaja yang sedang mencari arah tuju kehidupan ini haruslah bijak menilai mana kaca mana permata agar tidak menjadi seperti batu yang bergolek tidak akan melekat lumut. Oleh itu, remaja perlulah bijak melakukan timbang tara agar dapat memastikan kerjaya yang dipohon memenuhi tuntutan dunia dan akhirat. Jika tidak remaja akan terjerumus dalam kerjaya yang membawa kebinasaan."]}, {"h": ["Pengaruh rakan sebaya", "Pengaruh media massa dan Internet", "Kesibukan ibu bapa", "Sifat semulajadi remaja ", "Penutup Punca keruntuhan akhlak"], "p": ["Remaja merupakan pemangkin kemajuan negara kita. Merekalah yang akan menggantikan generasi terdahulu untuk menerajui dan membangunkan negara. Bak kata pepatah, \u201cdi mana tumpahnya kuah kalau tidak ke nasi\u201d. Jika elok remaja, maka eloklah masa depan sesebuah negara itu, tetapi jika rosak remaja, maka rosaklah masa depan sesebuah negara itu. Oleh itu, golongan remaja yang cemerlang sangat diperlukan untuk membentuk sesebuah negara yang berjaya. Malangnya, keruntuhan akhlak dalam kalangan remaja semakin bertambah. Pelbagai masalah yang berkaitan dengan keruntuhan akhlak seperti kes buli, gangsterisme, dan vandalisme sentiasa diberitakan. Persoalannya, apakah punca yang menyebabkan keruntuhan akhlak dalam kalangan remaja?", "Terdapat banyak punca yang menyumbang kepada runtuhnya akhlak remaja. Antaranya ialah pengaruh rakan sebaya kerana mereka lebih rapat dengan rakan sebaya berbanding keluarga. Rakan sebaya sangat mudah mempegaruhi seseorang remaja itu samaada ke jalan yang benar atau ke jalan yang songsang. Para remaja ini akan saling cabar-mencabar dengan rakan sebaya untuk melakukan sesuatu, walaupun mereka tahu perkara itu salah. Mereka akan terburu-buru menurut ajakan dan suruhan kawan sebaya, apatah lagi jika remaja berkenaan bergaul dalam kumpulan remaja yang bersikap negatif dan bermasalah dalam kehidupan sehari-hari.", "Seterusnya, remaja juga agak mudah terpangaruh oleh paparan negatif dalam media massa dan internet. Pada zaman yang serba moden ini, media massa dan internet merupakan satu keperluan dalam kehidupan seharian. Media massa dan media sosial banyak memberikan manfaat, tetapi juga boleh mempengaruhi seseorang \u201cseperti api dalam sekam\u201c. Cerita-cerita yang berunsurkan keganasan malah seks sentiasa ditayangkan oleh media massa. Pada masa yang sama juga, Kemudahan Internet, yakni dunia tanpa sempadan turut menawarkan cukup banyak laman negatif yang mudah dilayari oleh remaja. Pengaruhan ini telah merangsang remaja untuk meniru aksi-aksi negatif, dan hasilnya, keruntuhan akhlak remaja semakin menjadi-jadi.", "Selain itu, kesibukan ibu bapa juga turut menyumbang kepada berlakunya gejala ini. Keluarga yang porak-peranda turut menyumbang kepada keruntuhan akhlak dalam kalangan remaja kini. Sebenarnya, lumrah ibu bapa ialah mendidik dan mengasuh anak-anak supaya menjadi orang yang berguna. Sesetengah ibu bapa yang kurang mengambil tahu masalah anak-anak mereka akan menyebabkan remaja sesat dan memilih jalan yang songsang. Akhirnya, anak remaja yang terbiar tanpa bimbingan dan kasih sayang yang sepatutnya mula mencari jalan keluar dan bergaul dengan anasir-anasir negatif di luar rumah. Ibu bapa ini hanya akan tersedar ketika anak mereka sudah teruk. Bak kata pepetah, \u201csudah terhantuk, baru tergadah\u201d.", "Salah satu punca keruntuhan akhlak ialah sifat semulajadi remaja yang ingin mencuba sesuatu yang baru. Kegagalan remaja itu sendiri mengawal diri dalam mengharungi kehidupan yang penuh dengan cabaran. Mereka ingin mencuba perkara baharu tanpa memikirkan kesannya. Walaupun pada awalnya niat mereka hanyalah untuk mencuba, tetapi lama-kelamaan mereka akan ketagih dan terus terjebak ke dalam aktiviti haram itu. Remaja terlalu ghairah untuk menunjukkan kehebatan diri sehingga mendorong diri sendiri terlibat dalam aktiviti haram seperti gejala merokok, penyalahgunaan dadah dan vandalisme.", "Kesimpulannya, keruntuhan akhlak dalam kalangan remaja kini haruslah ditangani dengan bijak dan segera. Para remaja merupakan peneraju masa depan sesebuah negara. Semua pihak, termasuklah ibu bapa atau penjaga, pihak sekolah, jiran tetangga, serta segenap lapisan masyarakat haruslah berganding bahu dan bersama-sama mengatasi masalah yang kian runcing di negara kita pada hari ini. Remaja hendaklah diberi perhatian penuh dan diberi pimpinan agar mereka tidak sesat ke arah yang songsang supaya masa depan mereka sentiasa cerah."]}, {"h": ["Ibu bapa menjadisuri teladan kepada anak", "Ibu Bapamemberikan dirikan agama yang mantap", "Pihak kerajaanmengadakan kempen kesedaran", "Peranan guru untukmelahirkan remaja yang bersahsiah mulia", "Peranananggota masyarakat", "Penutup Karangan melahirkan remaja yang bersahsiah mulia"], "p": ["Anak-anak ataupun digelar sebagai remaja ini mampu membangunkan sesebuah negara jika mereka mempunyai sahsiah yang mulia dalam diri mereka. Perkara ini sering menjadi bahan perbincangan dalam kalangan ibu bapa dan pemimpin negara.Dalam era milineum yang kian mencabar ini, pelbagai episod sedih dan malang terpapar di dada-dada akhbar malah sering kita terdengar di corong-corong radio. Acapkali kita tersentak dengan masalah kebejatan akhlak remaja yang berlaku di negara kita.", "Ada yang sanggup merogol remaja wanita kerana perasaan cemburu butanya sehingga remaja malang tersebut meninggal dunia akibat dikelar oleh manusia yang bersifat kebinatangan ini. Isu-isu seumpama ini sudah tentu akan merencatkan ketamadunan bangsa malah akan turut mencemarkan imej negara di mata dunia. Masalah ini tidak seharusnya dipandang enteng. Langkah-langkah pencegahan perlu diambil demi kesejahteraan hidup sejagat dan menjamin pembangunan negara. Oleh itu, semua pihak haruslah memainkan peranan masing-masing kerana\u00a0bertepuk sebelah tangan takkan berbunyi.", "Salah peranan yang harus dilaksanakan oleh ibu bapa adalah dengan menjadi suri teladan kepada anak-anak kerana ibu bapa yang mencerminkan sahsiah peribadi anak-anak. Seseorang ibu bapa itu haruslah menunjukkan sikap yang positif kepada anak-anak. Sebagai contoh, ibu bapa perlulah bertutur dengan bahasa yang sopan, tidak bergaduh antara suami isteri di hadapan anak-anak, tidak merokok di hadapan anak-anak dan sebagainya.", "Dengan berbuat demikian, anak-anak pasti akan mengikut dan menjadikan ibu bapa mereka sebagai suri teladan kepada mereka. Hal ini persis dengan kata pepatah, \u201cbagaimana acuan, begitulah kuihnya\u201d yang membawa maksud seseorang anak akan meniru perangai dan kelakuan ibu bapa mereka. Dengan ini, usaha untuk merealisasikan pembangunan negara dapat dijayakan dengan lahirnya remaja yang bersahsiah mulia. Tegasnya, sahsiah mulia anak-anak dapat dibentuk melalui sahsiah ibu bapa. Jika ibu bapa itu bersikap baik anak-anak juga akan menjadi baik, manakala jika ibu bapa itu bersikap buruk, anak-anak juga akan turut bersikap buruk.", "Selain itu, ibu bapa juga dapat memainkan peranan mereka dengan memberikan dirikan agama yang mantap kepada golongan remaja. Allahyarham Tan Sri P. Ramli ada menegaskan bahawa irama dan lagu tidak dapat dipisahkan. Jika dipisahkan maka pincanglah karya tersebut. Hal ini bertepatan dengan konsep remaja dan didikan agama. Mereka akan pincang sekiranya ibu bapa memandang enteng dalam soal memberikan didikan agama kepada remaja. Pembentukan sahsiah remaja ini akan telus dan lancar jika mereka diberi didikan agama yang sempurna. Hal ini dikatakan demikian kerana dengan didikan agama yang utuh, anak-anak akan dapat membezakan antara intan dengan kaca, antara batu dengan permata serta mampu untuk menangkis segala hasutan manusia yang bertopengkan syaitan.", "Sebagai contoh, remaja akan sentiasa mengamalkan akhlak terpuji dan bertindak mengikut hukum syariat Islam mahupun mengikut kefahaman agama masing-masing tanpa paksaan atau menerima tempias masalah sosial yang kian membarah seperti kes pembuangan bayi. Sekiranya remaja memiliki nilai kegamaan yang teguh maka teguhlah pembangunan sesebuah negara itu. Jelaslah bahawa suntikan didikan agama ke dalam jiwa setiap remaja kerana kedangkalan didikan agama akan melahirkan remaja yang bersikap negatif dan tersasar dari landasan ibarat kapal hilang nakhoda, karam di tengah laut.", "Jika dilihat dari dimensi yang berbeza, pihak kerajaan juga berperanan dengan mengadakan satu kempen kesedaran yang efektif. Kempen kesedaran ini boleh menggunakan kecanggihan media massa yang wujud di negara ini untuk mencapai tahap keberksanan yang sebaik mungkin. Kempen seperti \u2018Kami Prihatin\u2019 dan \u2018Budi Bahasa Budaya Kita\u2019 haruslah dilakukan secara berterusan dan janganlah sekadar hangat-hangat tahi ayam kerana akan menyebabkan kerugian kepada negara kita sendiri. Kempen yang dirangka dengan baik dan dilaksanakan sepanjang tahun berupaya untuk membentuk satu kesedaran dalam \u00a0naluri masyarakat kita terutamanya remaja yang sememangnya dahaga akan kesedaran sejati itu.", "Kerajaan perlu mengadakan kempen-kempen kesedaran kepada masyarakat sama ada di desa ataupun di bandar-bandar besar yang sedang mengalami proses pembangunan ekonomi. Jika inisiatif untuk memupuk nilai-nilai murni dalam diri masyarakat tidak dilakukan oleh pihak kerajaan maka masyarakat pada hari ini akan terus hanyut dalam dunia modenisasi ini. Oleh itu, \u00a0peranan pihak kerajaan untuk mengadakan kempen ini dapat memastikan golongan yang disandarkan harapan \u00a0pemuda harapan bangsa, pemudi tiang negara ini akan terus dibasahi sahsiah-sahsiah yang mulia segali gus dapat membangunkan negara pada masa hadapan.", "Seperkara lagi, guru juga memainkan peranan yang penting dalam usaha melahirkan remaja yang bersahsiah mulia untuk membangunkan negara. Kebanyakan remaja kita merupakan golongan pelajar. Mereka banyak menghabiskan masa di sekolah selain di rumah. Guru juga merupakan ibu bapa mereka di sekolah. Jadi, tidak hairanlah jika dikatakan guru mampu membentuk sahsiah seseorang remaja itu. Guru perlu mengajar murid tentang kepentingan bersahsiah mulia.", "Guru tidak seharusnya leka dalam menjalankan obligasi mereka sebagai pendidik yang berkesan kerana setiap ajaran guru akan melekat dalam sukma pelajar dan akan diaplikasikan dalam kehidupan mereka. Sehubungan dengan itu, guru perlu menitikberatkan aspek pembentukan insan yang kamil dan holistik di dalam kelas di samping menekankan kepentingan berperibadi mulia untuk membangunkan \u00a0negara.\u00a0Mata pelajaran Pendidikan Moral dan Pendidikan Agama Islam perlu diajar oleh guru-guru dengan pengisian aktiviti pembelajaran yang menarik dan berkesan supaya objektif yang dirancang tidak tersasar. Izharlah bahawa peranan yang dijalankan dengan penuh istiqamah ini sudah pasti dapat melahirkan remaja yang bersahsiah mulia.", "Bukan itu sahaja, sebagai anggota masyarakat, kita juga \u00a0tidak harus mengambil langkah lepas tangan untuk memainkan peranan dalam pembentukan sahsiah remaja yang syumul. Kita seharusnya peka terhadap keruntuhan akhlak yang berlaku seperti gejala lepak, ponteng, penagihan dadah yang dilakukan oleh remaja kita. Ada masanya kita harus menjaga tepi kain orang dalam \u00a0usaha untuk mewujudkan golongan remaja yang lebih baik seperti menegur tingkah laku yang kurang memuaskan serta melaporkan gejala sosial yang serius kepada pihak yang sepatutnya agar hal ini tidak menjadi kudis yang seterusnya bernanah dalam masyarakat kita. Sifat ambil peduli masyarakat merupakan penawar kepada masyarakat yang mendokong nilai-nilai murni.", "Seterusnya, usaha menerapkan nilai-nilai murni seperti menghormati orang tua, menjaga kesopanan di khalayak ramai, mengunjungi rumah jiran, dan berinteraksi antara kaum mampu melahirkan satu bangsa Malaysia yang moden tetapi penuh budaya tersendiri. Usaha ini harus diteruskan kerana generasi muda sering berubah dan keadaan turut berubah tetapi nilai murni akan terus kekal seperti tak lekang dek panas, tak lapuk dek hujan. Ringkasnya, dengan adanya sokongan dan kerjasama daripada pihak komuniti maka golongan remaja kita dapat membangunkan negara sekiranya mereka memiliki sahsiah yang mulia.", "Sebagai intihanya, bayang kian jelas bahawa semua pihak berwajib perlulah memikul dan melaksanakan obligasi masing-masing dengan sempurna. Hal ini kerana usaha daripada satu pihak sahaja tidak akan mendatangkan apa-apa hasil, seperti kata pepatah bertepuk sebelah tangan tidak akan berbunyi. Kerjasama dan usaha bersungguh-sungguh perlulah dilakukan secara bersungguh-sungguh, bukannya sekadar melepaskan batuk di tangga sahaja.", "Tanpa kerjasama yang menyeluruh, usaha untuk melahirkan remaja yang bersahsiah mulia akan menjadi sia-sia\u00a0seperti membuang garam ke laut.\u00a0Oleh itu, setiap lapisan rakyat perlu bersinergi bagai aur dengan tebing dan mengamalkan sikap\u00a0berat sama dipikul, ringan sama dijinjing untuk\u00a0membangunkan negara. \u00a0Sesungguhnya, kita mampu untuk melakukannya kerana di mana ada kemahuan, di situ ada jalan. Pelbagai pihak perlulah memainkan peranan dan tanggungjawab masing-masing kerana kalau tidak dipecahkan ruyung manakan dapat sagunya. Ayuh, singkirkan semua bicara, kumpulkan tenaga raksasa, tiba saat berbunga merah, serentak kita bersama ke arah masyarakat yang mendokong nilai-nilai murni."]}, {"h": ["Penglibatan ibu bapa", "Kempen-kempen kesedaran Semangat Kerjasama", "Peranan pihak jawatankuasa penduduk", "Peranan Sekolah dalam Semangat Kerjasama", "Kesimpulan Karangan Semangat Kerjasama"], "p": ["Nusa tercinta kita Malaysia merupakan negara yang mempunyai anak watan berbilang kaum dan hidup secara bersama sehati sejiwa ibarat\u00a0peribahasa Seikat Bak Sirih, Serumpun Bak Serai.\u00a0 Sehubungan dengan itu, kebanyakan anggota masyarakat hidup berjiran di kawasan bandar ataupun di kawasan luar bandar dan mereka saling berhubung, bertemu dan berurusan antara satu sama lain. ", "Namun terdapat lakaran suram yang menyelubungi kita bahawa ada pandangan yang menyatakan semangat kerjasama dalam kalangan masyarakat Malaysia pada masa ini dikatakan semakin terhakis ibarat hidup segan mati tak mahu. Banyak kempen dan\u00a0 usaha telah dijalankan oleh pelbagai pihak untuk merapatkan kembali hubungan masyarakat melalui pelbagai aktiviti kerana semangat bekerjasama begitu penting dalam kehidupan bermasyarakat.", "Sebenarnya semangat kerjasama dalam masyarakat dapat dipupuk melalui peranan ibu bapa. Kerjasama ini boleh dipupuk melalui penglibatan ibu bapa bersama-sama ahli keluarga yang terdiri daripada anak-anak dalam pelbagai aktiviti yang diadakan di kawasan tempat \u00a0tinggal mereka. Ibu bapa sewajarnya membawa anak-anak mereka menyertai aktiviti kemasyarakatan seperti gotong-royong, majlis sambutan perayaan\u00a0 atau perjumpaan bulanan komuniti. Manfaatnya setiap keluarga akan dapat dipertemukan dengan semua jiran, saling berkenalan dan merapatkan hubungan . Mereka akan lebih mesra, saling membantu bagai aur dengan tebing tanpa membezakan warna kulit, bangsa atau kepercayaan. Hal ini menunjukkan bahawa semangat \u00a0bekerjasama dalam kalangan anggota masyarakat dapat membentuk ukhuwah yang kukuh dan ampuh.", "Selain itu semangat kerjasama dalam kalangan masyarakat dapat dibentuk melalui kempen-kempen kesedaran oleh pihak kerajaan. Pihak kerajaan seharusnya mengadakan kempen memupuk semangat kerjasama dalam kalangan masyarakat dari semasa ke semasa agar terus subur dalam sanubari mereka. Tuntasnya, semangat bekerjasama dalam kalangan masyarakat membolehkan semua anggota masyarakat memahami antara satu sama lain. ", "Masyarakat yang berbilang kaum ini boleh mempelajari\u00a0 perbezaan budaya dan sistem sosial masyarakat lain seterusnya memahami sensitiviti mereka agar dapat bertoleransi, bekerjasama dan saling menghormati. Tegasnya semangat bekerjasama \u00a0penting dalam membentuk masyarakat yang bersatu padu dan seterusnya dapat memacu pembangunan negara ke arah kegemilangan.", "Di samping itu, semangat kerjasama juga dapat dibentuk dalam kalangan masyarakat melalui peranan jawatankuasa penduduk setempat. Dalam hal ini, pihak jawatankuasa penduduk setempat boleh merancang pelbagai aktiviti kemasyarakatan dengan lancar tanpa sebarang kekangan. Jika masyarakat dapat hidup bersama-sama dalam suasana yang aman dan harmoni ibarat peribahasa ke bukit sama di daki, ke lurah sama dituruni maka segala aktiviti yang dijalankan akan dapat dinikmati\u00a0 dengan penuh bermakna. ", "Sebagai contohnya, pihak jawatankuasa penduduk setempat boleh mengadakan aktiviti seperti gotong-royong membersihkan atau menceriakan kawasan setempat, \u00a0seperti dewan orang ramai, balai raya, taman permainan kanak-kanak mahupun pusat komuniti. Jelaslah semangat kerjasama penting bagi merapatkan hubungan anggota masyarakat dalam suatu kawasan penduduk setempat . ", "Semangat kerjasama merupakan salah satu elemen penting dan vital yang membantu melahirkan anggota masyarakat yang harmoni, mempunyai jati diri dan\u00a0 semangat cinta akan negara . Dengan itu, peranan sekolah amat penting dalam memupuk semangat kerjasama kepada murid-murid di sekolah. Melalui pengajaran dan pembelajaran para guru boleh membimbing murid-murid tentang kepentingan semangat bekerjasama. ", "Pelbagai aktiviti berbentuk kerjasama dalam kalangan murid-murid seperti gotong-royong membersihkan kawasan sekolah, mengemas dan menceriakan bilik darjah, menghias sekolah dengan jalur gemilang sempena sambutan Bulan Kemerdekaan dan sebagainya dapat diimplimentasikan.\u00a0 \u00a0Hal ini jelas menunjukkan keharmonian kehidupan rakyat Malaysia melalui semangat bekerjasama yang diterapkan di peringkat sekolah ibarat melentur buluh biarlah dari rebungnya membolehkan keharmonian masyarakat terbentuk.", "Bak kata perkata, Seikat Bak Sirih, Serumpun Bak Serai. Semangat kerjasama merupakan sebahagian daripada amalan dan menjadi budaya masyarakat di Malaysia yang menjadikan negara kita unik pada pandangan masyarakat di luar sana malah dikenali di seluruh dunia. Tuntasnya, semangat bekerjasama bukan sahaja penting dalam mengekalkan suasana harmoni dalam kalangan rakyat di negara kita malah sumbangannya cukup besar terutamanya bagi memastikan Malaysia terus cemerlang dan mampu berdaya saing pada masa akan datang kerana\u00a0 rakyatnya yang bersahsiah terpuji bagi melahirkan modal insan berminda kelas pertama yang dapat memacu negara tercinta ke arah kegemilangan di puncak jagat."]}, {"h": ["Sikap tegas dalam penguatkuasaan undang-undang", "Siasatan terhadap pegawai yang menutup sebelah mata", "Usaha untuk menggalakkan syarikat", "Ganjaran ditawarkan kepada rakyat", "Penutup Karangan Cara menangani Kes Pencemaran Alam Sekitar"], "p": ["Baru-baru ini, masyarakat dikejutkan dengan berita ketiadaan air terawat akibat pencemaran yang berlaku di loji rawatan air. Masalah ini bukan perkara baharu kerana orang ramai sering mengalami masalah ketiadaan air akibat penutupan air disebabkan loji rawatan air telah tercemar. Perkara ini dipandang serius oleh pihak kerajaan sehingga tertangkapnya pengusaha yang menjadi dalang dalam aktiviti pencemaran tersebut. Namun, tindakan yang lebih proaktif perlu diambil oleh kerajaan dalam menangani masalah ini dan bukan hanya sekadar \u2018tunggu dan lihat\u2019 sahaja masalah yang berlaku. Oleh itu, jalan penyelesaian perlu dicari bagi memastikan kemasalahatan masyarakat terjamin.", "Salah satu tindakan yang wajib diambil oleh kerajaan iaitu bersikap tegas dalam penguatkuasaan undang-undang. Kerajaan seharusnya mengenakan tindakan undang-undang yang keras kepada penjenayah- penjenayah alam sekitar ini. Mereka perlu dikenakan hukuman berat dan bukan sekadar denda yang besar sahaja kerana mereka mampu untuk menyelesaikan denda-denda tersebut. Mereka yang terlibat perlu dikenakan hukuman penjara dan dikenakan denda yang besar sebagai ganti rugi yang dialami oleh kerajaan dan masyarakat yang terkesan dengan perbuatan mereka. Tindakan kerajaan ini pasti akan menggerunkan pengusaha- pengusaha yang berhasrat untuk melakukan tindakan yang sama.", "Selain tindakan drastik yang diambil oleh kerajaan terhadap syarikat yang menjadi onar dalam pencemaran alam ini, tindakan tegas lagi drastik juga perlu diambil terhadap kakitangan kerajaan yang culas dalam melakukan tindakan penguatkuasaan. Malah kerajaan perlu melakukan siasatan terhadap pegawai-pegawai penguatkuasaan yang mungkin bersikap menutup sebelah mata sambil menerima habuan di tangan. Tindakan yang tidak amanah dan berintegriti ini perlu ditangani diperingkat akar umbi agar masalah rasuah tidak menjadi barah yang menghancurkan negara. Tindakan tegas ini pasti akan menggerunkan kakitangan kerajaan untuk bersikap culas ketika melakukan pekerjaan atau berani menerima habuan daripada pihak yang tidak bertanggungjawab.", "Bukan itu sahaja, kerajan perlulah bijak menangani masalah ini, ibarat menarik rambut dalam tepung, rambut tidak putus tepung tidak berselerak. Kerajaan perlu bijak mengaturkan usaha-usaha menggalakkan syarikat-syarikat untuk membuang sisa toksik melalui sistem pembuangan berjadual yang telah tersedia. Galakan-galakan ini boleh diterjemahkan dalam bentuk pengecualian cukai syarikat sebagai ganjaran atas sokongan terhadap ekosistem negara. Insentif-insentif ini sebagai satu rangsangan kepada syarikat untuk terus menjaga alam sekitar dan menjamin kelestarian alam. Secara tidak langsung, kerajaan bukan sahaja dilihat tegas dalam tindakan tetapi juga berhemah dalam menyelesaikan masalah.", "Ganjaran yang berpadanan juga boleh ditawarkan kepada rakyat yang berani tampil memberikan maklumat tentang pencemaran sungai yang berlaku. Usaha murni kerajaan ini pasti menggalakan penglibatan rakyat atau masyarakat setempat membantu kerajaan menangani masalah pencemaran alam khususnya pencemaran sungai. Maklumat yang diperoleh akan memudahkan kerajaan mengambil tindakan terhadap penjenayah alam sekitar ini. Sedikit sebanyak, kerajaan dapat menyelesaikan masalah yang berlaku dengan cepat dan pantas tanpa perlu mengambil masa lama untuk mengambil tindakan undang-undang terhadap penjenayah alam sekitar.", "Secara tuntasnya, setiap masalah yang berlaku pasti ada penyelesaiannya, begitu juga masalah pencemaran sungai yang berlaku di negara kita ini. Namun, jika dibiarkan masalah ini berlarutan tanpa sebarang tindakan daripada kerajaan, pasti akan menjejaskan kehidupan sama ada dari segi kesihatan, ekonomi dan sosial. Oleh itu, usaha kerajaan ini perlulah mendapat sokongan daripada rakyat agar sama-sama menangani masalah pencemaran sungai yang berlaku ini, jika tidak isu ini pasti akan menjadi sejarah hitam kepada negara yang akan diwarisi oleh generasi kepimpinan negara akan datang."]}, {"h": ["Meringankan beban keluarga", "Melatih perancangan masa", "Membentuk sikap berdikari", "Penguasaan kemahiran komunikasi", "Menjauhi dari jenayah seperi merompak", "Remaja akan lebih bersyukur", "Penutup Karangan Faedah Bekerja Secara Sambilan"], "p": ["Pada zaman ini, kita sering melihat pekerja yang bekerja di pasar raya merupakan pelajar sekolah. Kebanyakan pelajar masa kini tertarik untuk bekerja secara sambilan di luar waktu sekolah. Hal ini demikian, mungkin disebabkan oleh faktor kemiskinan yang dihadapi oleh pelajar tersebut, sekaligus memaksa mereka untuk berbuat demikian atau sekadar ingin mencari wang poket tambahan. Tempat-tempat seperti pasar raya, pusat beli-belah dan kedai buku merupakan tempat pilihan pelajar untuk belajar selepas tamatnya sesi persekolahan. Persoalannya, apakah kebaikan yang bakal diperolehi oleh pelajar jika mereka belajar sambil bekerja?", "Pelajar yang belajar sambil bekerja akan dapat manfaat seperti dapat membantu meringankan beban keluarga. Pelajar yang bekerja ini dapat membantu ibu bapa mereka dari segi kewangan, lebih-lebih lagi jika ibu bapa mereka mempunyai tanggungan yang banyak. Hal ini kerana terdapat sesetengah keluarga yang menghadapi masalah kewangan sehingga terpaksa berhutang dengan orang lain untuk menampung segala perbelanjaan termasuk persekolahan anak-anak. Sebagai contoh, gaji yang diperolehi melalui pekerjaan ini dapat digunakan untuk membeli barang keperluan sekolah. Selebihnya mungkin dapat diberikan kepada ibu bapa untuk disimpan untuk kegunaan masa hadapan. Oleh hal yang demikian, masalah kewangan yang dihadapi oleh keluarga dapat dibendung jika pelajar mengambil inisiatif untuk bekerja secara sambilan.", "Selain menambah pendapatan, mencuba pengalaman baru dan mengisi masa lapang adalah antara sebab lain pelajar memilih untuk bekerja sambilan. Kerja separuh masa melatih pelajar menjadi bakal graduan yang berdisiplin. Disiplin diri seperti pengurusan masa boleh diperbaiki dengan cara mengurus masa antara bekerja dan belajar pada masa yang sama. Dengan perancangan masa yang betul, pelajar akan sedaya upaya menggunakan masa belajar dan bekerja dengan sebaiknya. Sebagai persediaan untuk menguruskan masa, pelajar perlulah mempunyai buku perancangan (planner) harian supaya pelajar tidak terlepas atau terlupa apa-apa tarikh atau perkara penting dek kerana kesibukan bekerja dan belajar.", "Bukan itu sahaja, pelajar yang bekerja sambil bekerja boleh membentuk sikap berdikari dala diri mereka. Hal ini disebabkan oleh pelajar yang bekerja sambal belajar ini akan dapat merasai pengalaman bekerja dan berusaha mencari wang hasil titik peluh mereka sendiri. Dengan ini, sikap berdikari yang timbul dalam diri pelajar itu akan menjadikan mereka sentiasa berusaha mendapatkan sesuatu tanpa bergantung kepada orang lain. Misalnyajka pelajar itu ingin mendapatkan sesuatu yang mereka inginkan, mereka akan bekerja untuk mendapatkannya tanpa menggunakan duit ibu bapa. Maka, sikap berdikari akan dapat dipupuk dalam diri pelajar yang mengambil inisiatif untuk bekerja.", "Bekerja sambilan juga boleh mengasah kemahiran amali pelajar seperti kemahiran komunikasi. Penguasaan Bahasa Inggeris adalah salah satu aspek yang penting yang perlu ada dalam diri pelajar. Apabila bekerja, pelajar dapat bertutur dan berbual dengan cara formal yang mana tidak diamalkan semasa sesi pembelajaran. Tempoh masa bekerja ialah waktu latihan secara tidak langsung yang patut diambil oleh pelajar bagi membaiki kelemahan dalam bertutur Bahasa Inggeris. Kemahiran seperti komunikasi ini perlu dilatih supaya menjadi amalan kebiasaan yang mana pelajar tidak akan teragak-agak ataupun dianggap anti sosial sekiranya tidak mempunyai kemahiran komunikasi yang baik semasa bekerja nanti.", "Selain itu, salah satu faedah belajar sambil bekerja ialah bekerja dapat menjauhkan mereka daripada jenayah seperi merompak. Mengapakah para remaja bekerja? Mereka bekerja kerana mereka memerlukan duit untuk membeli barang keperluan mereka seperti telefon bimbit yang terkini dan gajet sebagainya. Oleh itu, apabila mendapat gaji, para remaja tidak perlu mencuri kerana mereka sudah mempunyai wang untuk membelinya. Selain itu, para remaja harus bekerja sewaktu bersekolah kerana mereka masih mentah dan harus menghadapi dunia yang luas pada umur yang muda supaya mereka sudah bersedia untuk menghadapinya pada masa yang akan datang. Mereka juga dapat pengalaman yang berguna dan boleh digunakan pada masa depan mereka.", "Kegiatan belajar sambil bekerja juga mendidik remaja menjadi lebih bersyukur pada apa yang mereka punyai kini. Para remaja kini tidak bersyukur pada apa yang telah diberikan oleh ibu bapa mereka kerana mereka tidak tahu betapa susahnya ibu bapa mereka bekerja untuk mendapatkan rezeki yang halal untuk memberi makan kepada para remaja. Oleh itu, bekerja pada umur yang mudah dapat menyedarkan diri para remaja betapa dalamnya kasih sayang ibu bapa mereka terhadap mereka. Dari itu, para remaja harus memanjat kesyukuran kepada Tuhan pada apa ia telah berikan kepada mereka. Dari itu, bekerja sewaktu bersekolah dapat membawa beberapa kesan-kesan positif seperti menjauhkan mereka daripada jenayah, mendapat pengalaman dan menyedarkan diri mereka.", "Kesimpulannya, pelajar yang bekerja secara sambilan akan mendapat faedah untuk diri sendiri. Remaja pada masa kini haruslah mempersediakan diri dengan kemahiran-kemahiran yang secukupnya. Walau bagaimanapun, pelajar perlu sedar akan kemampuan serta kekuatan dan kekurangan diri dalam mengimbangi antara belajar dan bekerja. Bak kata orang masa itu emas, dan hidup ini hanya sekali. Jadi buatlah yang terbaik supaya tidak menyesal di kemudian hari."]}, {"h": ["Punca: Dendam", "Kerjasamamenjaga keamanan", "Pendidikan Moral", "Berani menentang salah laku jenayah", "Penutup Karangan Jenayah"], "p": ["Kes jenayah merupakan satu kejahatan atau perbuatan yang salah di sisi undang-undang seperti mencuri, merompak, membunuh dan sebagainya. Tidak dapat dinafikan bahawa kes jenayah yang berlaku di Negara Malaysia semakin serius. Kes jenayah bukan sahaja berlaku di tempat awam , ini juga berlaku di kawasan sekolah . Kebelakangan ini sekolah saya telah berlaku dua kes , kes pertama ialah salah seorang pelajar sekolah saya hampir dirogol oleh seorang pemandu lori sewaktu pulang dari sekolah manakala Kes kedua ialah seorang pelajar perempuan sekolah saya telah diberhentikan sekolah kerana telah hamil .", "Setiap hari kita buka surat khabar , kita akan mendapati ada kes pembunuhan , kes rogol ,rompak dan sebagainya berlaku . Adakah undang-undang di Negara Malaysia tidak ketat? Dari manakah pembunuh itu dapatkan pistol atau senapang dengan senang? Pelbagai soalan timbul di setiap sudut hati rakyat , walaupun setiap kes jenayah tentu tidak dapat melarikan diri daripada undang-undang ataupun pihak polis tetapi tindakan mereka bagai melepaskan batuk di tangga. Kalau kita tidak mencari dari manakah datangnya punca tersebut, kes jenayah akan terus berlaku pada bila-bila masa sahaja.", "Kebanyakkan kes janayah juga bermula daripada perkataan ini iaitu dendam , tidakah ramai orang yang berpendapat bahawa ini adalah benar? Jika perkara kecil yang berlaku sebenarnya dapat diselesaikan dengan senang tetapi disebabkan perkataan dendam menyebabkan ia menjadi satu kes pembunuhan dan sebagainya .Selain kes pembunuhan , kes seperti merompak dan mencuri di khalayak orang ramai juga sering berlaku di Malayasia. Ini bertambah sedih walaupun kes ini disaksikan oleh ramai orang tetapi tiada seorang pun yang mahu menghulukan bantuan mereka tak kira melaporkan kes itu kepada pihak polis atau sebagainya.", "Pihak sekolah , pihak polis, ibu bapa serta semua orang harus berani mengatakan tidak kepada salah laku jenayah. Kita tidak boleh berpeluk tubuh sahaja manakala orang lain sedang menderita , kita harus mempunyai semangat kerjasama , tolong-menolong, dan tidak kurang juga semangat kejiranan. Di Malaysia terutamanya sekitar Bandar seperti Kuala Lumpur , semangat kejiranan mereka amat lemah disebabkan mereka hanya mementingkan kewangan mereka , berpeluk tubuh saja atau menyalahkan pihak polis dan kerajaan tidak menjaga keamanan Negara serta pelbagai alasan lain apabila ada kes jenayah berlaku .", "Apa gunanya jika kita belajar Pendidikan Moral di sekolah tetapi sendiri pula pentingkan diri sendiri? Adakah kita belajar untuk peperiksaan sahaja? Jika jawapan ialah ya , maka Pendidikan Moral harus dibatalkan dengan mengfokuskan kepada pelajaran yang lebih penting seperti fizik , kimia , biologi , ekonomi, prinsip akaun ,bahasa inggeris , bahasa melayu dan bahasa cina . Tujuan sebenah Pendidikan Moral adalah untuk menyerapkan nilai moral kepada setiap rakyat supaya dapat menjadi seorang yang berinsan dan tidak melakukan salah laku jenayah serta dapat membantu orang lain selain daripada diri sendiri.", "Sikap manusia adalah suka bergantung kepada satu pihak sahaja , menyalahkan orang lain dan memberi alasan apabila kes jenayah berlaku. Tidakkah kita fikirkan bahawa siapakah yang membenarkan kes jenayah berlaku? Jawapannya ialah diri kita sendiri sebab kita tidak berani menentang atau menghalang salah laku jenayah berlaku. Kalau setiap orang sanggup berdiri di baris hadapan menentang berlakunya salah laku jenayah, Negara kita pasti tidak ada kes jenayah yang berlaku. Tidakkah anda semua setuju tentang perkara ini ? Penjenayah juga akan takut untuk berhadapan dengan orang ramai yang berani mencegah jenayah , sebaliknya mereka mungkin akan insaf dengan perbuatan mereka.", "Kesimpulannya, setiap rakyat Malaysia mempunyai kewajiban untuk mencegah berlakunya jenayah di Malaysia serta ceramah yang selalu diadakan nampaknya tidak mempunyai kesan yang besar untuk kita membanteras jenayah . Kita harus membuktikanya dengan tindakan kita bukannya berbual kosong. Jika kita memastikan keamanan Negara terjamin , kita harus melakukan sesuatu daripada berpeluk tubuh, ingatlah bahawa keamanan negara adalah tanggungjawab kita."]}, {"h": ["Pelajar mengalami kerugian masa", "Sikap masyarakatmemandang serong terhadap pelajar", "Pihak sekolahmenghadapi masalah dengan ibu bapa ", "Cikgu akan berasa sedih", "Penutup Karangan Kesan ponteng sekolah"], "p": ["Sedasawarsa ini, masalah ponteng sekolah dalam kalangan pelajar semakin menjadi-jadi. Malah kelibat pelajar beruniform melepak sambil menghisap rokok bersama-sama rakan bagai tiada kesalahan atau dosa yang dilakukan oleh mereka. Jika masalah ponteng sekolah dibiarkan tanpa sebarang usaha daripada semua pihak untuk menanganinya, kita khuatiri masalah ini akan menjadi duri dalam daging kepada masyarakat sehingga sukar untuk ditangani bagai retak menanti belah. Oleh itu kita perlu meneliti implikasi daripada aktiviti ponteng sekolah sebelum perkara yang lebih buruk berlaku. Persoalan yang masih berlegar-legar dalam horizon pemikiran kita ialah, apakah kesan daripada aktiviti ponteng sekolah?", "Kesan ponteng sekolah yang telah kita kenal pasti ialah pelajar akan mengalami kerugian masa dan tenaga. Mereka melepak di rumah kenalan sambil bermain permainan dalam talian sehingga habis waktu persekolahan. Akibatnya, mereka telah membuang tenaga dan masa belajar di sekolah dengan bermain permainan dalam talian. Hal ini menyebabkan mereka mengalami kerugian berganda kerana masa dan tenaga yang dibazirkan untuk melepak tidak akan dapat kembali semula. Oleh itu, pelajar perlulah menghargai masa kerana masa itu emas dan sesungguhnya peribahasa Arab ada menyebut \u2018masa itu ibarat sebilah pedang, jika kau tidak memotongnya, dia akan memotongmu\u2019.", "Selain itu, sikap masyarakat yang memandang serong terhadap pelajar yang ponteng sekolah juga merupakan kesan buruk daripada masalah ponteng sekolah. Apabila masyarakat melihat aktiviti ponteng sekolah, mereka akan menjadikan isu ini sebagai satu polemik dalam masyarakat malah turut menjadikan bahan tular dalam media sosial. Keadaan ini menyebabkan berlaku tanggapan buruk kepada pelajar tersebut lalu mengeruhkan lagi keadaan apabila masyarakat turut mengecam ibu bapa pelajar tersebut yang dianggap tidak pandai menjaga anak seperti ibu ketam mengajar anaknya berjalan lurus. Tegasnya kesalahan yang dilakukan oleh anak-anak pasti ibu bapa menerima akibatnya.", "Dari sudut lain pula, pihak pentadbir sekolah turut menerima kesan daripada tindakan pelajar yang ponteng sekolah. Pihak sekolah akan menghadapi masalah dengan ibu bapa yang tidak berpuas hati dengan tindakan pihak sekolah yang mengenakan tindakan tatatertib terhadap anak mereka. Namun pihak pentadbir sekolah bertindak bijak seperti menarik rambut di dalam tepung, rambut tidak putus tepung tidak berselerak. Mereka berjaya menyelesaikan masalah tersebut dengan baik malah ibu bapa dan pelajar turut memohon maaf atas keterlanjuran mereka kerana terlajak perahu boleh diundur, terlajak kata buruk padahnya. Maka, pihak sekolah hendaklah tegas dalam menangani kes ponteng sekolah.", "Gejala ponteng sekolah juga memberi impak negatif kepada guru mata pelajaran. Mereka berasa sedih setiap kali melangkah masuk ke dalam bilik darjah lalu melihat banyak kerusi kosong yang tidak diduduki pelajar. Keadaan ini menyebabkan guru berasa sedih seolah-olah pelajar tidak meminati subjek dan cara pengajarannya. Malah ketidakhadiran pelajar turut menjejaskan rekod kedatangan dan mata pelajaran. Keadaan ini akan memberi penilaian buruk kepada guru mata pelajaran. Oleh itu, guru-guru perlu tabah menghadapi dugaan dalam menyampaikan ilmu kerana sesungguhnya guru itu ibarat pelita yang menjadi penyuluh hidup. Tegasnya, sikap pelajar yang ponteng sekolah tidak harus menjadi bebanan kepada guru.", "Kesimpulannya, aktiviti ponteng sekolah bukanlah hanya satu masalah disiplin sahaja tetapi menjadi faktor yang akan menggalakkan pelbagai aktiviti tidak sihat berlaku. Jika masalah ponteng sekolah tidak dapat diatasi dengan segera, maka masalah ini akan menjadi beban kepada sekolah dan warganya serta merencatkan proses pembelajaran dan pemudahcaraan. Oleh itu, kita hendaklah membantu sekolah menyelesaikan masalah yang masih belum ketemu titik penyelesaian demi menjadikan institusi pendidikan negara sebagai wadah pembinaan insan kamil."]}, {"h": ["Melaporkan berita yang berlaku", "Membuat analisa berita yang mendalam ", "Memberi pengajaran dan maklumat kepada rakyat", "Meningkatkan tahap bacaan dancelik huruf", "Penutup Karangan Peranan media massa"], "p": ["Media massa meliput media cetak seperti akhbar dan majalah manakaa media elektronik pula melibatkan televisyen, radio serta internet. Kepentingan media massa dalam masyarakat ini ialah memastikan rakyat mengetahui semua perkara yang berlaku di dunia ini selaras dengan konsep masyarakat bermaklumat. Ada juga pendapat yang mengaitkan media massa terlalu banyak memaparkan informasi sehingga sukar untuk diterima dan difahami oleh mereka yang melihatnya lalu menjadikan maklumat itu tidak berguna. Oleh itu, peranan yang dimainkan oleh media cetak harus difahami untuk mengetahui impak yang dibawanya itu.", "Sudah pasti peranan paling ketara yang mampu dimainkan oleh media cetak seperti akhbar dan majalah itu ialah media ini melaporkan berita yang berlaku di negara dan seantero dunia untuk makluman kita semua. Pendedahan berita yang dibuat oleh media cetak menyebabkan masyarakat memahami perkara yang sedang berlaku di dunia dengan lebih mudah dan pantas berbanding masa dahulu yang mungkin mengambil sedikit masa. Pengetahuan mengenai berita semasa ini boleh menjadikan kehidupan masyarakat kita lebih bermakna kerana mereka sendiri berasa terlibat dalam setiap berita yang disiarkan itu. Maka, peranan media massa dalam mendedahkan sesuatu kejadian sebagai satu berita yang boleh menjadian masyarakat kita lebih berinformasi tentang keadaan sekelilingnya.", "Pada masa yang sama, media cetak berbeza dengan media elektronik mampu membuat analisa berita yang lebih mendalam untuk dbaca berulang kali oleh masyarakat. Pembacaan artikel yang sebegini kritis mampu membuka minda masyarakat menjadi lebih matang dalam menilai dan membuat keputusan tentang sesuatu perkara tersebut. Rencana yang disiarkan juga biasanya ditulis oleh wartawan atau penulis yang berpengalaman luas tentang sesuatu aspek yang dibicarakan itu untuk memberikan pandangan yang berbeza buat masyarakat pula. Jelaslah, media cetak berupaya menyalurkan maklumat yang lebih kritis untuk tatapan masyarakat kita.", "Selain itu, berita dan rencana yang disiarkan oleh media cetak mampu memberi pengajaran dan maklumat kepada kita semua. Semua perkara yang dilaporkan oleh media massa sudah pasti memberikan pelbagai pendapat yang wujud lalu menjadikan masyarakat kita sedar dan membuat perbandingan kehidupan mereka dengan berita yang didengar. Berita kejadian jenayah menjadikan kita lebih berwaspada manakala berita tentang kesihatan menjadikan manusia lebih peka akan aspek pemakanan dan berita tentang politik membuatkan rakyat negara in sedar akan hak mereka sebagai penentu pemerintahan negara. Maka, semua berita yang disiarkan oleh media massa membolehkan masyarakat menerimanya sebagai satu bentuk pengajaran dan peringatan kepada kita semua.", "Tambahan pula, salah satu kepentingan media massa ialah menjadi alat yang memantu meningkatkan tahap bacaan atau celik huruf di negara ini. Kita sudah sedia maklum bahawa untuk menghayati berita media cetak ini seseorang itu perlulah mahir dalam pembacaannya dan semakin banyak berita yang dibaca maka semakin mahirlah aspek pembacaan seseorang itu. Media cetak menjadi satu saluran yang paling mudah untuk mendidik masyarakat kita supaya suka membaca dan menghargai bahan bacaan dengan efektif. Sesungguhnya, media cetak berupaya menjadikan seluruh rakyat negara ini mahir dalam bacaan mereka pada tempoh yang singkat.", "Kesimpulannya, media cetak memang mempunyai banyak peranan yang boleh memajukan masyarakat kita. Usaha untuk memberi galakan supaya lebih banyak bahan media cetak dihasikan dinegara ini harus ditingkatkan dengan seberapa segera yang mungkin. Bukan sahaja masyarakat boleh menikmati faedahnya tetapi pelajar juga boleh menggunakan bahan dalam media cetak menjadi alat bantuan pendidikan mereka terutama untuk menulis karangan. Media cetak lambang kemajuan sesebuah negara dan masyarakatnya."]}, {"h": ["Ilmu agama sejak kecil", "Mengaji al-Quran", "Pendidikan yang berkualiti", "Kelas tuisyen"], "p": ["Ibu bapa sentiasa mengharapkan anak-anak mereka menjadi insan yang berguna pada masa hadapan. Rata-rata ibu bapa mengharapkan anak-anak mereka cemerlang dalam akademik, memiliki sahsiah dan disiplin terpuji, kukuh pegangan agama, mendapat kerjaya yang baik dan memiliki keluarga yang bahagia. Tiada seorangpun ibu bapa yang mahu anak mereka hidup bergelumang dengan maksiat dan terlibat dengan perkara yang boleh merugikan diri dan keluarga mereka.", "Bertepatan dengan pernyataan tersebut, Mufti negeri Kelantan, Dato\u2019 Muhamad Shukri b. Muhammad menegaskan bahawa ibu bapa memainkan peranan yang cukup besar dalam menentukan arah tuju kehidupan anak-anak agar kehidupan mereka pada masa hadapan mendapat keberkatan dan keredaan Allah. Jadi, peranan ibu bapa sangat dominan dalam hal ini kerana mereka merupakan agen dalam menentukan kehidupan anak-anak pada masa hadapan. Oleh itu, ibu bapa wajar memainkan peranan bagi memastikan harapan mereka agar anak-anak menjadi insan yang berguna pada masa hadapan tercapai.", "Ibu bapa mengharapkan anak-anak mereka beriman dan bertakwa supaya mereka dapat membimbing diri ke arah kebaikan. Bagi memastikan harapan tersebut tercapai, ibu bapa perlu mendidik anak-anak mereka dengan ilmu agama sejak kecil lagi kerana anak-anak mudah menerima didikan pada usia yang masih kecil seperti peribahasa melentur buluh biarlah daripada rebungnya. Ilmu agama yang diajar oleh ibu bapa itu mampu menghalang anak-anak daripada terjebak dengan perkara-perkara yang boleh memudaratkan diri mereka. Ilmu agama yang kukuh dalam diri dapat membina akhlak terpuji dalam diri anak-anak, sekali gus mereka akan menjadi insan yang sempurna pada masa hadapan.", "Sebagai contoh, jika ilmu agama dalam diri anak-anak menjadi utuh, anak-anak tidak akan terjebak dengan gejala sosial seperti pergaulan bebas antara lelaki dan perempuan, melepak di pusat-pusat membeli-belah, merempit, lari dari rumah dan sebagainya. Hal ini demikian kerana anak-anak sudah dapat mengawal diri mereka daripada terjebak dengan demoralisasi ini oleh sebab mereka takut untuk melakukan maksiat kerana perbuatan tersebut boleh mendatangkan dosa.", "Seterusnya, ibu bapa juga perlu menghantar anak-anak mereka mengaji al-Quran, menghadiri kelas fardhu ain, mendengar ceramah agama supaya anak-anak dapat mempersiapkan diri dengan sifat-sifat mahmudah yang boleh memandu mereka ke arah kesempurnaan hidup. Ibu bapa perlu menghantar anak-anak mengaji al-Quran selepas waktu persekolahan supaya mereka dapat belajar tajwid dengan guru agama dan dapat membaca al-Quran dengan bacaaan yang betul. Ibu bapa juga boleh menghantar anak-anak mereka belajar fardhu ain selepas waktu persekolahan supaya anak-anak dapat mengukuhkan diri mereka dengan asas-asas agama dalam diri. Ibu bapa juga perlu menggalakkan anak-anak menghadiri ceramah agama di masjid atau surau supaya masa anak-anak terisi dengan perkara-perkara yang berfaedah.", "Usaha-usaha yang dilakukan oleh ibu bapa ini mampu memastikan anak-anak mereka menjadi anak yang soleh dan solehah. Apabila anak-anak terdidik dengan ilmu agama dalam diri, maka mereka mampu untuk menjadi anak yang beriman dan hal ini menjadi impian setiap ibu bapa. Jadi jelas menunjukkan bahawa harapan ibu bapa untuk memastikan anak-anak mereka memiliki keimanan dan ketakwaan agar menjadi anak yang berguna pada masa hadapan akan tercapai jika usaha-usaha ke arah tersebut dapat dilaksanakan oleh ibu bapa.", "Selain itu, ibu bapa juga mengharapkan anak-anak mereka cemerlang dalam pelajaran agar mereka mampu menjadi insan yang berguna pada masa hadapan. Dalam hal ini, ibu bapa perlu memainkan peranan mereka dengan memastikan anak-anak mendapat pendidikan yang berkualiti di sekolah dan juga di rumah. Ibu bapa perlu menyediakan segala keperluan anak-anak dalam pelajaran seperti membelikan sebuah komputer riba kepada anak-anak agar mereka dapat meneroka maklumat semasa dengan mudah dan cepat selaras dengan arus globalisasi yang semakin pantas kini.", "Pengetahuan anak-anak yang luas mengenai isu-isu semasa sama ada dalam atau luar negara mampu mengelakkan anak-anak digelar seperti katak di bawah tempurung dalam mendepani cabaran semasa. Anak-anak yang berpengetahuan luas mampu menjadi insan yang berguna pada masa hadapan kerana mereka berupaya untuk bersaing mendapatkan peluang kerjaya yang lebih terjamin.", "Sebagai contoh, Nik Nur Madihah \u00a0menyatakan bahawa walaupun kehidupan keluarganya daif tetapi ibu bapanya memikirkan pelbagai cara supaya dirinya mendapat segala keperluan dalam pelajaran dan akhirnya Nik Nur Madihah berjaya memperoleh 20A dalam peperiksaan Sijil Pelajaran Malaysia (SPM) pada tahun 2010 sehingga dijulang sebagai pelajar terbaik negara pada tahun tersebut. Jelaslah menunjukkan bahawa usaha ibu bapa menyediakan segala keperluan anak-anak dalam pelajaran menyebabkan anak-anak berjaya dalam peperiksaan.", "Selain menyediakan keperluan anak-anak dalam pelajaran, ibu bapa juga boleh menghantar anak-anak mereka ke kelas tuisyen pada hujung minggu bagi memantapkan persiapan anak-anak menghadapi peperiksaan kelak. Ibu bapa boleh memilih guru tuisyen yang terbaik untuk anak-anak mereka kerana perkara yang paling penting ialah anak-anak dapat mempersiapkan diri dengan teknik menjawab yang tepat. Persiapan ini menyebabkan anak-anak mereka berasa yakin untuk menghadapi peperiksaan kelak. Usaha ibu bapa ini secara tidak langsung menjadikan anak mereka berada dalam keadaan bersedia sebelum menghadapi peperiksaan dan akhirnya berupaya meraih keputusan yang cemerlang.", "Apabila anak-anak cemerlang dalam peperiksaan, maka mereka mampu mengatur hidup dengan mudah terutama dapat memilih institusi pengajian yang terbaik dengan biasiswa yang ditaja oleh kerajaan. Jadi sudah terang lagi bersuluh, usaha ibu bapa agar anak-anak mereka cemerlang dalam pelajaran mampu menjadikan anak-anak mereka sebagai insan yang berguna pada masa hadapan sekali gus dapat merealisasikan hasrat ibu bapa untuk melihat anak-anak mereka berjaya dalam hidup."]}, {"h": ["Remaja berhijrah ke bandar untuk bekerja", "Sikap ibu bapa menjadi ikutan anak", "Sikap masyarakat", "Sikap warga emas yang tidak berpuas hati", "Penutup Karangan Pengabaian Warga Emas"], "p": ["Melupakan nenek moyang seperti sungai tiada sumber, pokok tiada akar merupakan sebahagian peribahasa Cina yang menggambarkan seseorang yang melupakan orang terdahulu seperti nenek moyang dan ibu bapa. Dalam konteks warga emas, mereka merupakan individu yang mencapai usia 60 tahun. Malangnya, kebanyakan daripada warga emas seperti rumput di tepi jalan, mereka seolah-olah tidak dihargai oleh anak dan cucu atas pengorbanan selama ini. Oleh itu, kita harus mendidik generasi muda cara menghargai warga emas. Persoalan yang berlegar-legar dalam horizon pemikiran kita ialah, apakah faktor yang menjadi punca utama masalah pengabaian warga emas?", "Sebagai sebuah negara yang memertabatkan budaya ketimuran, masalah pengabaian warga emas tidak seharusnya berlaku kerana Malaysia mengamalkan budaya sopan santun, hormat-menghormati dan berkasih sayang antara muda dengan tua bak kata yang muda disayangi yang tua dihormati. Sebagai contoh, anak-anak berhijrah ke bandar untuk bekerja lalu meninggalkan ibu bapa atau nenek moyang di kampung tanpa sebarang berita tentang mereka di bandar. Keadaan ini disebabkan golongan muda terlalu sibuk mencari rezeki sehingga mereka lupa akan ibu bapa di kampung. Akibatnya, warga emas diabaikan oleh anak- anak sehingga mereka berasa kecewa bagai kaca jatuh ke batu kerana anak-anak telah mengores hati dan perasaan mereka.", "Selain sikap anak muda yang mengabaikan warga emas, sikap ibu bapa yang mengabaikan ibu bapa mereka menjadi ikutan anak-anak ibarat bapa borek anak rintik. Hal ini dikatakan demikian kerana apabila ibu bapa jarang membawa anak-anak pulang menziarahi datuk nenek di kampung menyebabkan anak-anak tidak berasa selesa patah lagi keadaan kampung yang serba kekurangan dan kepanasan menyebabkan mereka tidak mahu tinggal lama di sana. Keadaan ini menjadi faktor pengabaian warga emas sehingga tiada anak -anak yang menziarahi mereka lalu mereka tinggal atas belas ihsan jiran-jiran dan penduduk kampung yang prihatin terhadap nasib mereka. Jelas di sini ibu bapa seharusnya menjadi uswah hasanah kepada anak-anak mereka.", "Sikap masyarakat yang mengabaikan warga emas juga menjadi faktor pengabaian mereka. Lazimnya, dalam sesebuah kampung atau taman perumahan, banyak didiami oleh warga emas. Mereka kebanyakannya tinggal bersendirian bersama pasangan atau anak-anak. Malangnya, masyarakat sekitar tidak mengambil berat tentang warga emas sehingga mereka terabai dari segi kebajikan. Akibatnya, mereka tidak mendapat apa-apa bantuan daripada kerajaan seperti Bantuan Sara Hidup, bantuan Skim Mesra Usia Emas dan bantuan daripada pihak Zakat. Keadaan ini menyebabkan mereka berasa kecewa kerana disisihkan oleh masyarakat sehingga mereka ini ibarat melukut ditepi gantang, masuk tak lebih keluar tak kurang. Jelaslah bahawa sikap masyarakat turut menjadi punca warga emas terabai.", "Faktor terakhir yang menjadi punca pengabaian warga emas ialah sikap warga emas itu sendiri. Hal ini dikatakan demikian kerana warga emas dibenci oleh anak dan cucu mereka. Malah tidak kurang juga masyarakat turut membenci warga emas akibat sikap mereka. Sebagai contoh, warga emas selalu tidak berpuas hati dengan layanan daripada anak dan cucu. Akibatnya, mereka diabaikan oleh anak-anak lantaran daripada sikap mereka itu. Oleh itu, anak-anak haruslah bijak menyelesaikan masalah seperti menarik rambut di dalam tepung, rambut tidak putus, tepung tidak berselerak.", "Secara keseluruhannya, lain hulu lain parang, lain dahulu lain sekarang begitulah nasib yang dialami oleh warga emas yang semakin hari semakin diabaikan oleh semua lapisan masyarakat. Oleh itu, kerajaan hendaklah membantu warga emas dengan menyediakan pelbagai kemudahan kepada mereka agar mereka terus dapat menikmati kemakmuran negara bersama dengan masyarakat kerana sesungguhnya tiada yang tua tiada yang muda. Maka hormatilah warga emas kerana mereka merupakan sebahagian daripada sejarah hidup kita."]}, {"h": ["Meluaskan ilmu pengetahuan ", "Berfikiran dengan lebih kreatif", "Meningkatkan kemahiran berbahas", "Mengisi masa lapang", "Membantu memajukan negara", "Penutup Karangan Kebaikan Minat Membaca"], "p": ["Pada era globalisasi ini, masyarakat semakin meluangkan masa dengan teknologi yang serba canggih seperti bermain permainan video yang lebih banyak keburukan berbanding kebaikan. Pada zaman dahulu kala, remaja akan meluangkan masa dengan aktiviti membaca yang lebih sihat. Amalan membaca ialah sikap suka menelaah bahan bacaan dalam aktiviti harian\u00a0seseorang remaja itu. Antara bahan bacaan itu meliputi novel, majalah dan akhbar yang banyak dijual di kedai-kedai buku itu. Sebenarnya, amalan ini mempunyai banyak faedah kepada remaja\u00a0apabila dilakukan secara kerap.", "Melalui membaca seseorang itu akan mendapat pelbagai faedah untuk diri sendiri. Antara kebaikan membaca ialah seseorang itu dapat meluaskan ilmu pengetahuan tentang isu-isu semasa seperti ekonomi, politik, dan sosial. Ada kata yang menyebut bahawa \u2018membaca jambatan ilmu\u2019. Aktiviti membaca pasti membawa pelajar menambahkan ilmu pengetahuan dan memperoleh maklumat terkini tentang sesuatu perkara itu. Hal Ini disebabkan cara belajar yang betul adalah terdiri daripada tiga cara iaitu membaca, mendengar dan menulis. Kebanyakan pelajar cemerlang mengatakan bahawa mereka sering mengamalkan budaya membaca yang mana dapat membantu mereka dalam akademik mereka.", "Bagi seorang pelajar, membaca semestinya suatu perkara yang wajib bagi mereka untuk berjaya kerana membaca dapat membantu mereka berfikiran lebih kreatif yang dapat mencetuskan idea-idea baru. Bagi mereka yang ingin menjadi seorang novelis, membaca semestinya menjadi suatu perkara yang amat penting kerana selain pengalaman yang dilalui, hasil bacaan juga dapat membantu mereka dapat menghasilkan sebuah novel yang dapat menarik minat si pembaca dengan gaya bahasa yang menarik. Membaca umpama sudu yang mengambil ilmu lalu disuapkan ke dalam diri si pembaca agar dapat dipraktikkan dan dapat menjadi seorang yang lebih berguna di masa yang akan datang.", "Selain dapat menambah ilmu pengetahuan, membaca juga dapat meningkatkan kemahiran berbahasa. Ini kerana kebanyakan pelajar melayu masih tidak dapat menguasai kemahiran Bahasa Melayu dengan baik walaupun ini merupakan bahasa percakapan harian mereka. Oleh itu, bagi membetulkan kaedah berbahasa, kita perlulah lebih banyak membaca kerana apa yang kita baca dapat dijadikan contoh bagi kita di masa yang akan datang. Membaca juga semestinya dapat menambah perbendaharaan kata.", "Selain itu juga, minat membaca dapat mengisi masa lapang dengan aktiviti-aktiviti yang berfaedah. Sikap suka membaca dan menjadikan minat membaca sebagai hobi boleh mengisi masa lapang remaja. Amalan ini memerlukan tumpuan yang lama seperti berjam-jam untuk menghabiskan sebuah buku terutama buku yang tebal. Remaja zaman sekarang seakan sudah hilang minat membaca kerana mereka lebih gemar menghabiskan masa lapang dengan aktiviti-aktiviti yang tidak berfaedah seperti permainan video, melepak, lumba haram dan sebagainya. Masalah gejala keruntuhan akhlak di kalangan remaja akan merosakkan negara kerana remaja masa kini adalah tonggak negara. Justeru, minat membaca dalam kalangan remaja boleh mengurangkan remaja terlibat dalam sebarang kejadian negatif ini.", "Di samping itu, budaya membaca dapat membantu memajukan negara. Pembacaan bahan bacaan yang banyak dapat\u00a0menambahkan pengetahuan tentang sesuatu bidang seperti bidang sains dan teknologi. Sekiranya remaja dan pelajar di negara kita mempunyai ilmu bidang sains dan teknologi yang luas, negara kita dapat membangunkan sektor ini dan menyebabkan banyak ciptaan baharu direka. Secara umumnya, negara kita akan layak bersaing dengan negara maju yang lain. Sebagai contoh, rakyat negara Jepun yang minat membaca telah mencapai kemajuan dalam bidang sains dan teknologi. Negara Jepun dapat mencipta pelbagai jenis barangan yang berfungsi secara automatik dan telah meningkatkan ekonomi negara mereka. Oleh itu, kita hendaklah rajin membaca supaya tanah air kita dapat dibangunkan dan dimajukan.", "Kesimpulannya, orang yang minat membaca\u00a0akan menjadi matang dan berpengalaman luas kerana \u201cilmu merupakan pelita hidup\u201d. Ilmu pengetahuan yang diperoleh melalui membaca itu bukan sahaja\u00a0dapat membantu seseorang mendapat keputusan yang cemerlang malah dapat memajukan negara. Budaya membaca banyak mempunyai faedah kepada individu mahupun negara. Jadikan membaca sebagai amalan seharian agar kita dapat menjadi masyarakat yang berilmu pengetahuan dan dapat menjadi rakyat yang berguna kepada masyarakat, negara dan bangsa."]}, {"h": ["Memupuk nilai kerjasama ", "Membantu jiran untuk menghadapi kesusahan", "mewujudkan kehidupan yang harmoni", "Menjamin keselamatan masyarakat", "Mengenali adat kebudayaan kaum lain", "Penutup Karangan Semangat Kejiranan", "Peribahasa untuk Karangan Amalan Kejiranan"], "p": ["Jiran ialah orang yang tinggal di sekeliling rumah kita, iaitu di sebelah, di hadapan, dan juga di belakang rumah kita. Jika kita tinggal di satu taman atau di sebuah kampung yang sama, mereka akan dikenali sebagai jiran tetangga kita. Jiran sangat penting kerana merekalah yang akan menjadi sahabat kita dan orang yang akan membantu kita apabila kita menghadapi kesusahan nanti. Pepatah Melayu ada mengatakan bahawa \u201cJiran sepakat membawa berkat\u201c. Oleh itu, kita haruslah mengukuhkan semangat kejiranan supaya kita sentiasa bersatu hati dalam melakukan sesuatu perkara.", "Kebaikan memupuk semangat kejiranan yang terutama ialah semangat ini dapat memupuk nilai kerjasama dalam kalangan masyarakat di negara ini. Hal ini dikatakan demikian kerana, nilai kerjasama dapat menyatupadukan rakyat Malaysia yang berbilang kaum. Nilai kerjasama juga dapat membentuk jati diri yang baik dalam diri setiap masyarakat. Melalui amalan gotong-royong dapat meningkatkan lagi nilai kerjasama dalam kalangan masyarakat lantas semangat kejiranan ini akan dapat diperkukuhkan.", "Di samping itu, nilai kerjasama akan wujud apabila setiap individu membantu jiran mereka semasa mengadakan rumah terbuka terutama pada musim perayaan, sebagai contoh semasa perayaan Aidilfitri, masyarakat Islam, masyarakat India, masyarakat Cina bekerjasama dalam menyempurnakan rumah terbuka tersebut. Seterusnya, melalui majlis rumah terbuka ini, semua ahli dalam masyarakat berpeluang untuk berkumpul dan berbincang sambil menikmati juadah yang disediakan oleh tuan rumah. Sekiranya, nilai kerjasama tidak diamalkan dalam kalangan masyarakat majmuk sudah pasti semangat kejiranan di negara ini sukar diterapkan.\u00a0", "Sudah terang lagi bersuluh nilai kerjasama merupakan salah satu kelebihan bagi memupuk semangat kejiranan dalam kalangan masyarakat di negara ini. Seterusnya, jiran yang baik akan membantu jirannya yang menghadapi kesusahan. Hal ini dikatakan demikian kerana sakit pening, susah senang, jiran adalah orang paling utama untuk kita mengadu. Apatah lagi dalam hal kecemasan, jiran orang pertama yang diharapkan untuk menghulur bantuan atau yang diharapkan bagi mendapatkan pertolongan.", "Jiran yang baik akan prihatin dan sentiasa bersedia memberikan pertolongan sekiranya jiran mereka memerlukan pertolongan tidak kira dalam keadaan susah atau senang. Seandainya , sikap saling membantu jiran yang menghadapi kesusahan tidak diamalkan dalam diri masyarakat, sudah pasti masyarakat hidup dalam kucar-kacir dan berpecah belah. Sesungguhnya, sikap saling membantu jiran yang menghadapi kesusahan merupakan salah satu faedah di sebalik peribahasa \u201cjiran sepakat membawa berkat\u201d.", "Salah satu faedah untuk memupuk semangat kejiranan dalam kalangan masyarakat adalah sikap ini akan menjalin hubungan baik antara jiran. Hal ini demikian kerana, memupuk hubungan baik antara jiran amat penting bagi mewujudkan sebuah kehidupan yang harmoni dan aman antara jiran. Hubungan baik antara jiran dapat dipupuk melalui aktiviti gotong-royong, ziarah-menziarahi serta sukan komuniti. Amalan gotong-royong akan dapat akan dapat menyatukan rakyat Malaysia yang berbilang kaum. Hal ini bertepatan dengan peribahasa\u00a0seperti aur dengan tebing. ", "Selain itu, hubungan baik melalui amalan gotong-royong ini, setiap komuniti akan saling bertanya khabar dan dapat dilakukan dengan cara membersih taman-taman di kawasan kediaman. Sebagai contoh, amalan gotong-royong ini boleh dilakukan di kawasan pembiakan nyamuk aedes dan dapat menghalang masyarakat kejiranan daripada dijangkiti demam denggi. Sekiranya semangat kejiranan dalam kalangan masyarakat tidak dapat direalisasikan, sudah pasti hubungan baik antara jiran tidak dapat dipupuk. Jelaslah bahawa semangat kejiranan dapat diwujudkan melalui hubungan baik antara jiran.", "Bukan itu sahaja, melalui masyarakat yang mempunyai semangat kejiranan juga akan menjamin keselamatan masyarakat. Hal ini dikatakan demikian kerana, jiran yang baik akan bersama-sama menjaga kawasan kediaman mereka daripada berlaku kejadian yang tidak diingini, seperti kejadian pecah rumah. Masyarakat sebegini boleh membuat rondaan pada waktu malam bagi memastikan kawasan kediaman mereka sentiasa berada dalam keadaan selamat. Selain itu, mereka juga akan melaporkan kejadian tersebut kepada pihak yang bertanggungjawab apabila kawasan kediaman mereka dimasuki orang yang mencurigakan. Sekiranya masyarakat di negara ini tidak mengamalkan cogan kata\u00a0\u201cjiran sepakat membawa berkat\u201d dengan sebaiknya bersama jiran tertangga mereka sudah pasti keselamatan masyarakat tidak mendapat jaminan yang sepenuhnya. Tegasnya masyarakat yang mempunyai semangat kejiranan ini dapat menjamin keselamatan masyarakat setempat.", "Dalam pada itu, mengenali adat kebudayaan kaum lain juga merupakan kebaikan hidup berjiran. Hal ini demikian kerana masyarakat di Malaysia merupakan masyarakat yang berbilang kaum. Adat budaya yang berbeza antara kaum akan lebih merapatkan hubungan kejiranan dalam kalangan masyarakat. Sebagai contoh, pada musim perayaan Aidilfitri kaum Melayu di negara ini memakai baju kurung dan baju melayu manakala pada musim perayaan Tahun Baru Cina, kaum Cina memakai pakaian tradisional mereka seterusnyan pada musim perayaan Deepavali, kaum india memkai sari. Majlis rumah terbuka juga sering diadakan pada perayaan-perayaan tersebut dan pelbagai jenis makanan tradisi dapat dinikmati.", "Selain itu, adat resam sesuatu kaum dapat diketahui oleh jiran yang berlainan kaum. Hal ini boleh menggambarkan hidup berjiran juga membolehkan kita mengenali adat budaya antara kaum. Sekiranya semangat kejiranan tidak diamalkan, maka adat dan budaya antara\u00a0kaum akan lapuk dek hujan, lekang dek panas. Tegasnya semangat kejiranan memberikan faedah kerana masyarakat dapat mengenali adat dan budaya kaum lain.", "Kesimpulannya, terdapat banyak faedah yang diperoleh di sebalik cogan kata\u00a0\u201c jiran sepakat membawa berkat \u201c. Semua pihak hendaklah memainkan peranan dalam mengamalkan semangat kejiranan kerana\u00a0bulat air kerana pembentung, bulat manusia kerana muafakat. Oleh itu, dengan meningkatkan semangat kejiranan, perpaduan akan bertambah utuh dan teguh. Jadi, dalam setiap masa, kita mestilah sentiasa berusaha untuk memastikan semangat kejiranan sentiasa terpelihara supaya negara kita sentiasa aman, harmoni dan sejahtera."]}, {"h": ["Pembelajaran secara dalam talian", "Menarik minat pelajar mengikuti pelajaran", "Berkongsi maklumat bersama rakan", "menjimatkan masa sesi pembelajaran", "Penutup Karangan"], "p": ["Komputer merupakan alat elektronik yang penting untuk digunakan di dunia dewasa ini. Komputer membolehkan kita melakukan pelbagai perkara seperti belajar, berhibur, berkomunikasi, bekerja dan sebagainya lagi. Di negara kita, pelajar terdedah kepada dunia komputer sejak peringkat sekolah rendah lagi. Komputer juga digunakan oleh guru-guru untuk menyampaikan pengajaran kepada para pelajar. Kini boleh dikatakan ramai dalam kalangan murid sekolah telah mahir dalam menggunakan computer seperti kata kata peribahasa alah bisa tegal biasa. Oleh itu, terdapat banyak faedah belajar menggunakan komputer.", "Komputer membolehkan pelajar untuk belajar secara dalam talian. Terdapat banyak informasi dan maklumat terkini boleh dijadikan sumber ilmu sekira digunakan dengan betul. Pelajar boleh mendapatkan sumber rujukan menerusi laman sesawang yang boleh diakses daripada komputer yang dilengkapi sambungan internet. Hal ini dapat membantu murid-murid meluaskan pengetahuan dan minda mereka dan secara tidak langsung ini akan membantu murid-murid meningkatkan prestasi akademik mereka. Jika ini dilakukan, sudah tentu pelajar-pelajar boleh meningkatkan kejayaan dalam peperiksaan seperti kata cogan kata , Usaha Tangga Kejayaan.", "Di samping itu, belajar dengan menggunakan komputer akan menjadikan aktiviti pembelajaran lebih menarik dan berkesan. Penggunaan komputer dalam pengajaran akan dapat menarik minat murid-murid mengikuti pelajaran. Teknik kapur dan papan hitam yang digunakan pada hari ini mungkin akan membosankan para murid yang dibesarkan dalam zaman teknologi maklumat ini. Pembelajaran haruslah dijalankan dengan konsep multimedia, iaitu gambar, bunyi dan warna supaya mampu menarik minat para pelajar. Hal ini demikian kerana setiap pelajar akan berasa seronok dan ingin melibatkan diri dalam aktiviti pembelajaran secara aktif. Sebagai contoh, program interaktif yang memerlukan pelajar menyelesaikan tugasan secara langsung atas talian boleh digunakan. Sudah terang lagi bersuluh, belajar menggunakan komputer menjadikan suasana pembelajaran akan lebih ceria.", "Komputer memudahkan kita berhubung dengan orang lain. Pelbagai aplikasi boleh kita gunakan untuk berkomunikasi seperti email, facebook, whatsapp, dan sebagainya. Pelajar-pelajar dapat berkongsi maklumat bersama dengan rakan mereka. Hal ini demikian kerana rakan-rakan yang berkebolehan dalam mengendalikan komputer akan saling menunjuk cara dan menyampaikan maklumat antara satu sama lain. Sebagai contoh, memuat turun bahan pembelajaran daripada Internet dan lain-lain. Oleh itu belajar menggunakan komputer akan membentuk perkongsian maklumat dalam kalangan pelajar.", "Seterusnya, faedah belajar menggunakan komputer ialah dapat menjimatkan masa sesi pembelajaran. Bahan-bahan pembelajaran boleh disediakan terlebih dahulu oleh guru. Komputer juga memudahkan tugasan pelajar kerana kerja-kerja penaipan, pelukisan grafik, dan penyediaan laporan boleh dilakukan dengan bantuan komputer. Selain itu, tugasan atau latihan pelajar juga dapat dijawab atas talian tanpa memerlukan bahan edaran. Komputer membolehkan pelajar menyiapkan kerja tersebut dengan mudah dan cepat. Oleh itu, faedah belajar menggunakan komputer dapat menjimatkan masa dalam pembelajaran dan pengajaran di dalam kelas.", "Kesimpulannya, komputer amat diperlukan pada masa kini kerana banyak memberi faedah kepada pelajar. Pihak sekolah dan pelajar perlu menjadikan komputer sebagai alat teknologi yang berkesan dalam pembelajaran. Ibu bapa wajar menggalakkan anak-anak menggunakan komputer sejak dari kecil lagi agar mereka dapat menggunakan teknologi komputer sebaik-baiknya supaya tidak ketinggalan dalam arus globalisasi masa. Walau bagaimanpun kita mesti mengawal diri daripada terlalu leka menggunakan komputer kerana komputer juga boleh mendatangkan masalah seperti tidak fokus kepada pelajaran dan sebagainya."]}, {"h": ["Ulang kaji yang kerap", "memberikan tumpuandalam akademik", "menyertai aktiviti kokurikulum", "tidak terlibat dalam kesalahan", "interaksi dengan rakan dan guru", "Penutup karangan kecemerlangan akademik"], "p": ["Kecemerlangan akademik merujuk kejayaan yang diperoleh oleh pelajar di sekolah. Walaupun ada pihak yang merujuk kejayaan ini dalam bidang akademik sahaja tetapi ada juga yang melihat meliputi aspek yang jauh lebih luas seperti bidang kokurikulum itu. Pihak media massa sering mengkritik pihak sekolah yang hanya berjaya melahirkan pelajar yang bagus dalam peperiksaan tetapi masih gagal menyerlah dalam bidang yang lain pula. Jadi, apakah kaedah-kaedah yang boleh dilakukan oleh seseorang pelajar dalam usaha mencapai kejayaan cemerlang dalam akademik itu?", "Tindakan pertama ialah pelajar perlulah melakukan ulang kaji yang kerap terutama subjek yang sukar buat mereka itu. Amalan ini boleh dilakukan ketika berada di kawasan sekolah dan juga ketika di rumah pada bila-bila masa terluang tersebut. Kekerapan melakukan ulang kaji memudahkan pelajar memahami sesuatu topik dengan lebih mendalam lalu tidak akan mengalami sebarang masalah ketika menghadapi peperiksaan kelak. Lantaran itu, kecemerlangan akademik boleh diperoleh apabila pelajar sering melakukan amalan menelaah bahan pendidikan mereka itu.", "Selain itu, pelajar yang bermatlamat tinggi untuk memperoleh kejayaan dalam akademik mereka hendaklah memberikan tumpuan terhadap pengajaran dan pembelajaran guru di sekolah. Mereka mestilah bersedia mendengar dan menyalin semua bahan pendidikan yang disuarakan oleh guru tanpa banyak alasan pula. Tindakan memberikan fokus ketika guru mengajar di kelas memudahkan pelajar untuk mengetahui bahagian penting sesuatu topik apabila diberi penekanan oleh pihak guru itu. Akibatnya, pelajar akan berjaya menjawab semua soalan peperiksaan dengan mudah kerana mereka mendengar semua penerangan guru tanpa ada perasaan prejudis itu.", "Tambahan pula, kejayaan dalam akademik menjadi lebih holistik apabila pelajar terbabit menyertai semua aktiviti kokurikulum mereka. Pelajar yang berfikiran positif akan melibatkan diri dalam aktiviti persatuan, pasukan beruniform, sukan dan sebagainya dalam usaha menjadikan diri mereka serba boleh dalam pelbagai perkara di sekolah. Penglibatan pelajar dalam kokurikulum juga berupaya untuk merehatkan minda mereka daripada terkongkong oleh amalan membaca buku akademik sahaja lalu memberikan satu ketenangan minda. Sesungguhnya, banyaj pelajar yang berjaya dalam akademik turut melibatkan diri secara serius dalam pelbagai kegiatabn korikulum di sekolah mereka.", "Kejayaan dalam akademik turut mampu diraih oleh pelajar apabila mereka tidak terlibat dalam sebarang kesalahan yang melanggar disiplin sekolah. Golongan sebegini akan mematuhi semua disiplin yang ditetapkan oleh pihak sekolah seperti tidak merokok, tidak ponteng sekolah, tidak berambut panjang, dan sebagainya dengan penuh jiwa raga mereka. Kemampuan memastikan diri mereka tidak terlibat dalam kegiatan negatif ini menjadikan minda dan fokus pelajar tidak terganggu dalam mencapai kejayaan akademik itu. Ringkasnya, pelajar yang berjaya dalam akademik mesti mematuhi disiplin sekolah kerana mereka tidak mahu isu disiplin menganggu persiapan mereka dalam mencapai kejayaan dalam peperiksaan kelak.", "Kajian juga telah membuktikan bahawa kejayaan pelajar dalam akademik banyak ditentukan dengan tahap interaksi mereka dengan rakan dan guru di sekolah. Hubungan yang lebih mesra dan harmoni sesama pelajar lain dan guru akan menjadikan jiwa pelajar lebih tenteram lalu mudah menerima pelajaran guru. Kewujudan interaksi dengan guru juga membolehkan pihak guru memberikan tumpuan peribadi kepada pelajar berdasarkan kemampuan mereka dalam sesuatu subjek tersebut sehingga berjaya. Maka, semakin rapat hubungan pelajar terbabit dengan rakan dan guru semakin tinggilah peluang untuk dirinya berjaya dalam bidang akademik.", "Konklusinya, semua tindakan yang dihuraikan tadi boleh dilakukan oleh semua pelajar yang mahu mencapai kejayaan dalam akademik mereka. Pelajar harus sedar dan memahami bahawa kejayaan akademik penting supaya kehidupan masa depan mereka lebih terjamin dan cerah pula. Kegagalan memperoleh kejayaan akademik di sekolah boleh membawa satu dugaan kehidupan yang maha besar kepada pelajar tersebut. Bak kata pepatah usaha tangga kejayaan yang membuktikan bahawa usaha untuk berjaya terletak pada tangan pelajar tersebut."]}, {"h": ["Sikap toleransi dalam diri", "Peranan Badan bukan kerajaan", "Peranan Rukun Tetangga", "Peranan Ibu Bapa", "Penutup Karangan Langkah Memupuk Perpaduan"], "p": ["Perpaduan rakyat diertikan sebagai rakyat berganding bahu untuk melakukan sesuatu dan sentiasa menyelesaikan masalah secara musyawarah. Perpaduan dalam kalangan rakyat Malaysia yang berbilang kaum perlu dipupuk dari semasa ke semasa. Usaha ini perlu dilakukan untuk memastikan keamanan negara sentiasa terpelihara. Persoalannya ialah apakah langkah-langkah yang perlu dilaksanakan bagi memastikan perpaduan rakyat dapat dikekalkan?", "Langkahmemupuk perpaduan yang paling utama ialah rakyat Malaysia haruslah mempunyai sikap toleransi dalam diri. Hal ini amat penting untuk mengelakkan berlakunya sebarang pertelingkahan atau perselisihan faham yang mampu memecahbelahkan rakyat Malaysia. Menurut kata Tun Dr. Mohathir Mohamad, mantan perdana Menteri Malaysia, kita haruslah mengetepikan emosi yang boleh menyebabkan perpecahan. Rakyat Malaysia haruslah mempunyai nilai hidup bersama secara aman, saling membantu danbekerjasama ibarat berat sama dipikul ringan sama dijinjing serta mengikis sikap \u201cbagai enau dalam belukar, melepaskan pucuk masing-masing\u201d untuk memastikan perpaduan rakyat berkekalan.", "Selain itu, badan bukan kerajaan (NGO) juga memainkan peranan yang penting dengan mengadakan pelbagai kempen dan ceramah yang berkaitan dengan usaha untuk meningkatkan perpaduan. Aktiviti sebegini haruslah diadakan secara berterusan dan bukannya setakat hangat-hangat tahi ayam sahaja. Hal ini amat penting kerana melalui aktiviti tersebut, rakyat Malaysia akan terdedah dengankepentingan perpaduan. Melalui aktiviti seperti ini, mereka akan berusaha untuk memupuk semangat perpaduan bagi melahirkan masyarakat yang aman dan harmoni selaras dengan nilai hidup bersama secara aman.", "Pertubuhan seperti Rukun Tetangga pula perlulah kerap mengadakan aktiviti-aktiviti yang melibatkan pelbagai kaum. Melalui aktiviti tersebut, rakyat pelbagai kaum akan dapat saling memahami budaya kaum yang lain. Sebagai contohnya, aktiviti hari keluarga dalam kalangan penduduk yang pelbagai kaum hendaklah diadakan di kawasan tempat tinggal sekurang-kurangnya tiga bulan sekali. Apabila mereka sering bersama dalam sesuatu aktiviti, mereka akan dapat berinteraksi dan berkenal mesra antara satu sama lain kerana tak kenal tak cinta. Lama-kelamaan bibit-bibit perpaduan akan mula tersemai dan terpahat dalam sanubari. Kesannya ialah mereka akan menjalinkan usaha untuk bersatu padu kerana mereka sedar bahawa \u201cbersatu teguh bercerai roboh\u201d.", "Pernahkah terlintas dalam fikiran kita bahawa ibu bapa juga memainkan peranan yang penting bagi memastikan perpaduan terus subur? Ibu bapa merupakan orang yang terdekat dengan anak-anak. Oleh itu, sudah menjadi tanggungjawab ibu bapa mendidik anak-anak mereka dengan nilai-nilai yang murni seperti kerjasama dan saling membantu. Usaha ini perlu dilakukan sejak anak-anak berusia muda kerana melentur buluh biarlah dari rebungnya.", "Ibu bapa hendaklah menggalakkan anak-anak supaya berkawan dengan anak-anak daripada kaum yang lain. Oleh sebab itu, ibu bapa mestilah menjadi suri teladan kepada anak-anak dengan menunjukkan contoh, iaitu mereka juga perlu bergaul dengan kawan-kawan daripada pelbagai kaum supaya tidak dianggap bagai ketam menyuruh anaknya berjalan dengan betul. Melalui cara ini, anak-anak akan mengikut jejak langkah ibu bapanya untuk menjalinkan persahabatan dengan kaum lain kerana bagaimana acuan begitulah kuihnya.", "Sebagai konklusinya, semua pihak haruslah berganding bahu ibarat bukit sama didaki ke lurah samasama dituruni untuk memastikan perpaduan rakyat dapat dikekalkan. Bersama-samalah kita memanifestasikan iltizam Malaysia untuk menjadi Negara yang berjaya di persada antarabangsa. Biar matahari terus bersinar, biar pepohon terus menghijau dan biarlah Malaysia terus gemilang melalui perpaduan yang kita bina. Tanpa perpaduan, Negara kita tidak akan maju atau Berjaya untuk berdiri sama tinggi duduk sama rendah dengan Negara yang telah maju."]}, {"h": ["Bermula kitar semula dari rumah", "Kegiatan kurikulum dan kokurikulum", "Kerajaan menetapkan peraturan", "Korporat menggalakkan aktiviti kitar semula", "Penutup Karangan Kempen Kitar Semula"], "p": ["Wawasan Kemakmuran Bersama 2030 telah menjadi penanda aras untuk mencapai kemakmuran dalam semua aspek khususnya ekonomi, sosial dan politik secara adil, saksama. Namun masalah pembuangan sampah yang boleh dikitar semula masih lemah walaupun tahun 2020 telah berlalu pergi. Masyarakat masih di takuk lama kerana sehingga hari ini masalah pencemaran alam dan pembuangan sampah masih berleluasa di negara kita. Oleh itu, satu prakarsa perlu diambil secara drastik lagi efektif bagi menggalakkan kempen kitar semula agar dapat memberi kesedaran kepada masyarakat. Persoalan yang mula menghantui pemikiran kita ialah, apakah langkah bestari yang dapat menggalakkan kempen kitar semula?", "Antara usaha bagi menggalakkan program kitar semula adalah dengan bermula dari rumah. Ibu bapa hendaklah menjadi uswah hasanah kepada anak-anak dengan melakukan aktiviti kitar semula di rumah seperti peribahasa yang menyebut bagaimana acuan begitu la kuihnya. Ibu bapa hendaklah melibatkan aktiviti kitar semula di rumah dengan mengasingkan barang buangan yang boleh dikitar semula seperti kertas, botol, tin dan plastik yang terdapat di dalam rumah. Dengan cara ini, anak-anak akan terdidik dari rumah sejak mereka kecil lagi tentang amalan kitar semula dan didikan dari usia muda seperti melentur buluh biarlah dari rebungnya ini akan dapat menjadi amalan dalam kehidupan apabila dewasa kelak.", "Usaha seterusnya dilihat dari sudut peranan sekolah yang bertanggungjawab untuk memupuk amalan kitar semula melalui kegiatan kurikulum dan kokurikulum. Sebagai satu contoh yang lazim kita ketahui, pihak sekolah sering menganjurkan aktiviti gotong-royong membersihkan kawasan persekitaran sekolah dengan mengadakan pertandingan mengumpul barangan kitar semula terbanyak turut menarik minat pelajar untuk menyertai pertandingan kitar semula ini. Malah aktiviti ini mampu memberi kesedaran kepada pelajar dan guru sekolah agar melakukan aktiviti kitar semula. Oleh itu, usaha ini haruslah digiatkan melalui aktiviti di dalam bilik darjah melalui aktiviti pembelajaran.", "Dari sudut yang berlainan pula, kerajaan hendaklah berani untuk menggubal mana-mana polisi yang berkaitan pembuangan sampah sarap dan kitar semula. Kerajaan mestilah menetapkan peraturan tentang tatacara pembuangan sampah mengikut kategori seperti sampah domestik, sampah pukal dan sampah barangan kitar semula. Jadual kutipan sampah hendaklah diselaraskan agar memudahkan pengguna mengeluarkan sampah yang tidak digunakan pada waktu yang telah ditetapkan dalam jadual kutipan sampah. Usaha ini hendaklah dilakukan secara berterusan agar rakyat melihat Pihak Berkuasa Tempatan (PBT) serius dalam menggalakkan orang ramai mengamalkan amalan kitar semula.", "Tidak dinafikan juga, syarikat-syarikat korporat sewajarnya menunjukkan komitmen dalam menggalakkan aktiviti kitar semula di syarikat mereka. Hal ini dikatakan demikian kerana kebanyakan syarikat banyak menghasilkan sampah yang boleh dikitar semula seperti kertas, plastik dan tin. Sebagai contoh, firma guaman dan akauntan banyak menggunakan kertas untuk cetakan dokumen. Malah kebanyakan syarikat mengamalkan sistem 5S iaitu Sisih, Sapu, Susun, Seragam dan Sentiasa amalkan. Dengan sistem ini pekerja akan menyisihkan bahan atau dokumen yang tidak diguna pakai lalu dibuang mengikut kategori tong kitar semula. Oleh itu, amalan sistem kerja dalam syarikat swasta turut menjayakan aktiviti kitar semula.", "Secara keseluruhannya, amalan kitar semula bukanlah suatu yang baharu dalam negara dan program kitar semula ini secara berterusan diamalkan di peringkat kerajaan tempatan di bawah Jabatan Sisa Pepejal. Isu kitar semula merupakan isu global yang perlu diberi perhatian oleh semua pihak agar dapat memastikan dunia dan alam sekitar terus menjadi sumber untuk dinikmati masyarakat akan datang menjelang 2030 Wawasan Kemakmuran Bersama."]}, {"h": ["Kelas moral sejak di bangku sekolah rendah", "Peranan cikgu", "Iklan kepentingansemangat patriotisme", "Peranan Ibu Bapa", "Penutup Karangan Cinta akan Negara"], "p": ["Dasawarsa ini, sikap kasih dan sayang akan negara sudah semakin menghilang dan luntur dalam kalangan muda di negara kita. Hal ini demikian kerana sikap moral ini kurang dititik beratkan dalam urusan seharian mereka sama ada di bangku persekolahan ataupun yang sudah bekerja sehingga mereka sendiri kurang arif tentang sejarah-sejarah negara yang mereka huni. Ada di antara mereka yang alpa akan keseronokan dunia sehingga mereka tidak menghiraukan semangat patriotik dan langsung tidak melahirkan rasa semangat untuk melaungkan \u201c Aku Cintakan Malaysia\u201d. Paling merunsingkan lagi, ada dalam kalangan rakyat yang langsung tidak mahu menyambut Hari Kebangsaan dan merasakan perkara seperti mengibarkan jalur gemilang tersebut hanya membuang masa mereka. Oleh hal yang demikian, usaha dalam menitik beratkan semangat patriotik ini perlu ditingkatkan oleh pelbagai pihak demi Malaysia yang tersayang.", "Pertama sekali, antara usaha yang boleh dilaksanakan bagi menaikkan semangat sayang akan negara dalam kalangan masyarakat ialah kerajaan perlu menyelaraskan silibus kelas moral dalam kalangan pelajar sejak di bangku sekolah rendah lagi. Hal ini disebab sikap sayang terhadap negara ialah salah satu sikap yang amat penting dalam diri setiap penghuni negara dan perlulah dicorak dalam diri masyarakat sejak kecil lagi agar sikap patriotik ini terus bersemadi dalam diri mereka hingga ke akhir hayat.", "Peribahasa melayu ada menyatakan melentur buluh biarlah dari rebungnya. Jika masyarakat sudah dididik daripada bangku persekolahan betapa pentingnya sikap sayangkan negara, pasti perkara-perkara yang bakal merendahkan martabat Malaysia di mata dunia tidak akan dilakukan. Oleh itu, kerajaan perlu bersinergi bagi merealisasikan usaha dalam meningkatkan sikap sayangkan negara demi kelestarian hidup berbilang kaum di negara ini.", "Selain itu, para pendidik juga memainkan peranan penting dalam mencorak sikap patriotisme dalam kalangan pelajar demi melahirkan masyarakat yang sangat cinta akan negara. Pengajar perlu memberi penekanan yang agak kritikal mengenai sikap patriotisme sewaktu sesi pengajaran di sekolah mahupun kelas. Kaedah ni dapat menggalakkan pelajar-pelajar untuk terus mempraktikkan dan memahami sikap semangat cinta akan negara sehingga mereka dewasa. Tamsilnya, para pengajar juga boleh mengadakan ujian formal di dalam kelas bagi sesuatu topik yang mempunyai kaitan dengan negara kita bagi melihat sejauh mana mereka tahu tentang negara Malaysia yang tercinta.", "Dengan ini, para pelajar akan sedar dan sedikit sebanyak cuba mendalami isi kandungan negara kita, dan secara tidak langsung dapat menyuburkan semangat patriotisme dalam kalangan mereka supaya adat sayang akan negara ini tak lapuk dek hujan tak lekang dek panas. Oleh itu, pendidik perlulah mengambil inisiatif dalam meningkatkan semangat patriotisme demi melahirkan pelajar yang cemerlang sahsiahnya dalam membangunkan malaysia kelak.\u00a0", "Seterusnya, media massa juga bertanggungjawab dalam menggiatkan kempen dengan menayangkan iklan-iklan tentang pentingnya semangat patriotisme dalam kalangan masyarakat agar rasa sayang tersebut tidak sirna ditelan zaman. Pada zaman moden kini, mata masyarakat lebih tertumpu ke skrin telefon pintar dan juga muka televisyen. Oleh itu, Kementerian Komunikasi dan Multimedia Malaysia perlu mengambil langkah bijak dan berkesan bagi menggiat dan menyiarkan sebanyak mungkin kempen seperti \u201cAku Negaraku Sedunia\u201d ataupun poster bagi menyuburkan sifat patriotisme ini dalam diri mereka. Sebagai contoh, media massa perlu sentiasa menayangkan filem-filem yang menonjolkan kesungguhan dalam menyelamatkan negara daripada pihak musuh seperti \u201c Kapten Hassan\u201d dan terbaru filem \u201cPaskal\u201d yang boleh memberi impak kepada masyarakat zaman kini. Konklusinya media massa memainkan peranan penting dalam melahirkan masyarakat yang cinta akan tanah air.", "Dalam kita sedar ataupun tidak, ibu bapa juga memainkan peranan penting dalam mencorakkan dan menanam sikap patriotisme dalam diri anak-anak mereka. Anak seperti kain putih, ibu bapalah yang patut mencorakkannya. Ibu bapa adalah contoh teladan kepada anak- anak sejak mereka lahir ke dunia kerana peribadi anak-anak melambangkan sikap ibu bapa mereka kerana peribahasa ada menyatakan bagaimana acuan begitulah kuihnya.", "Ibu bapa boleh membawa anak-anak mereka untuk mengikuti aktiviti seperti sambutan hari kemerdekaan untuk menanamkan sikap patriotisme tersebut di dalam hati mereka. Ibu bapa juga boleh membeli buku-buku yang menceritakan tentang pemimpin-peminpin negara tanpa mengira bangsa dan agama. Dengan itu anak- anak akan menjadi masyarakat yang mampu mencontohi pemimpin-pemimpin terdahulu untuk menjadi bangsa yang berjaya. Jelaslah bahawa ibu bapa mampu menanamkan sikap cinta akan negara dalam diri anak-anak mereka supaya menjadi pemuda-pemudi harapan bangsa.", "Secara holistiknya, masyarakat yang mempunyai semangat yang tinggi untuk memperjuangkan tanah airnya akan sentiasa berusaha untuk meningkatkan kemajuan negara supaya duduk sama rendah, tegak sama tinggi dengan negara-negara maju yang lain. Oleh itu, pelbagai pihak perlu berganding bahu bagai aur dengan tebing demi memastikan sifat patriotisme ini sentiasa dipupuk demi melahirkan masyarakat yang berjiwa murni."]}, {"h": ["Ibu bapa menjadi suri teladan", "Didikan agama kepada anak", "Guru menonjolkan akhlak mulia", "Masyarakat cakna dengan kebejatan akhlak remaja", "Penutup Karangan \u2013 Membentuk Akhlak Mulia"], "p": ["Pada alaf pandemik COVID-19 ini, masalah pembangunan sahsiah anak-anak ini sering menjadi bahan perbincangan dalam kalangan ibu bapa dan pemimpin negara. Pelbagai kisah duka terpapar di dada-dada akhbar arus perdana malah sering menjadi topik hangat perbincangan dalam kalangan masyarakat setempat tentang kebejatan akhlak remaja yang berlaku di negara kita. Masalah ini tidak seharusnya dipandang sipi. Oleh itu, semua pihak haruslah memainkan peranan masing-masing untuk membentuk akhlak mulia dalam diri remaja.", "Salah satu peranan yang harus dimainkan oleh ibu bapa adalah dengan menjadi suri teladan kepada anak-anak kerana ibu bapa merupakan cerminan sahsiah anak-anak. Sebagai contoh, ibu bapa perlulah menuturkan kata-kata yang elok dan sopan di hadapan anak-anak serta tidak bertegang urat sehingga mengabaikan adab sebagai ibu bapa. Dengan tindakan tersebut, anak-anak pasti akan menjadikan ibu bapa mereka sebagai contoh ikutan mereka. Hal ini sesuai dengan peribahasa, \u201cbagaimana acuan, begitulah kuihnya\u201d. Dengan ini, usaha untuk merealisasikan pembangunan negara dapat dijayakan dengan lahirnya remaja yang bersahsiah mulia. Tegasnya, sahsiah mulia anak-anak dapat dibentuk melalui sahsiah ibu bapa.", "Selain itu, ibu bapa perlulah memainkan peranan mereka dengan memberikan didikan agama kepada anak- anak sama ada melalui asuhan di rumah atau didikan di sekolah. Mereka akan pincang sekiranya ibu bapa tidak cakna dalam soal memberikan didikan agama. Hal ini dikatakan demikian kerana didikan agama yang utuh, anak-anak akan dapat membezakan antara intan dengan kaca serta mampu untuk menghalang nafsu daripada menguasai diri seperti peribahasa Melayu yang mengatakan beraja di mata bersultan di hati. Sebagai satu tamsilan, anak-anak akan menunaikan solat dan berpuasa pada bulan Ramadan dengan penuh ketaatan dan kesempurnaan. Jelaslah bahawa, asuhan dan didikan agama ke dalam jiwa setiap remaja dapat membentuk akhlak mulia dalam diri anak-anak itu sendiri.", "Seterusnya, guru-guru juga merupakan golongan yang dipercayai oleh remaja dan mereka banyak menghabiskan masa bersama di sekolah. Hubungan akrab ini terjalin bertahun- tahun sehingga guru dianggap sebagai ibu bapa. Dengan cara ini, guru-guru akan lebih mudah memberi pendidikan kepada mereka. Secara tidak langsung, guru-guru hendaklah menonjolkan akhlak atau keperibadian mulia agar menjadi contoh dan ikutan pelajar. Oleh itu, berguru kepalang ajar, bagai bunga kembang tak jadi. Maka pelajar perlu belajar dengan bersungguh- sungguh agar dapat membalas jasa guru dan ibu bapa.", "Bukan itu sahaja, masyarakat hendaklah cakna dengan kebejatan akhlak remaja dan tidak hanya memekakkan telinga dan membutakan mata serta membiarkan remaja beraja di mata dan bersultan di hati. Masyarakat hendaklah sensitif dengan aktiviti remaja yang di luar batas norma kehidupan dan budaya masyarakat Malaysia. Mereka hendaklah menegur remaja daripada melakukan perbuatan yang mencolok mata sehingga menjadi polemik dalam masyarakat dan penduduk setempat. Secara tidak langsung, masyarakat bertanggungjawab untuk memandu arah remaja agar berada di landasan yang betul sebagai persediaan membentuk generasi kepimpinan negara. Oleh itu, masyarakat juga menjadi cerminan kepada remaja", "Secara intihanya, semua pihak tidak terlepas daripada tanggungjawab dalam memupuk akhlak remaja. Penyelesaian daripada satu pihak saja tidak akan menjamin keberhasilan dalam pemupukan akhlak remaja. Oleh itu, semua pihak perlu bekerjasama, berganding bahu, dan tolong-menolong dalam usaha meningkatkan kualiti remaja di negara kita agar tidak menjadi duri dalam daging kepada keluarga, masyarakat dan negara. Sesungguhnya, kita mampu untuk melakukannya kerana di mana ada kemahuan, di situ ada jalan. Pelbagai pihak perlulah memainkan peranan dan tanggungjawab masing-masing kerana kalau tidak dipecahkan ruyung manakan dapat sagunya."]}, {"h": ["Imej rakyat dan negara terjejas", "Dakwaan jenayah dikenakan", "Masa depan bayi terjejas", "Kos perbelanjaan pihak berkuasabertambah", "Penutup Karangan Kesan Pembuangan bayi"], "p": ["Isu pembuangan bayi telah menjadi satu kemelut duri dalam daging buat masyarakat kita. Gejala ini telah menyebabkan masyarakat kita berasa malu kerana teras utama budaya kita mengutamakan aspek kesopanan diri. Pihak media massa juga telah menggunakan masalah ini untuk mengkritik masyarakar kita secara tersirat. Jadi, apakah, impak yang dibawa oleh penularan budaya membuang bayi ini?", "Kesan yang ketara ialah imej rakyat dan negara ini terjejas pada mata masyarakat terutama orang asing. Sejak dahulu, masyarakat kita begitu mengutamakan kesopanan terutama dalam aspek pendidikan remaja kita sehingga menjadi kaguman orang asing. Namun, kejadian pembuangan bayi yang semakin kerap berlaku ini telah menukar persepsi orang lain itu sehingga memalukan kita pula. Maka, kejadian buruk ini telah menconteng arang ke muka masyarakat kita tanpa disedari itu.", "Selain itu, sikap tidak bertanggungjawab ini boleh membawa dakwaan jenayah dikenakan kepada ahli masyarakat kita. Pihak polis telah berkali-kali memberi amaran bahawa ibu bapa yang melakukan gejala ini boleh didakwa di mahkamah apabila bayi mereka itu meninggal dunia. Sudah ada banyak kes pembuangan bayi terutama di kawasan sampah dan sunyi yang membawa kematian bayi tersebut walaupun ibu bapa mereka tidak mempunyai niat untuk membunuhnya atau mencederakannya. Ringkasnya, amalan buruk ini bukan sahaja keji tetapi boleh membawa wujudnya kes mahkamah pula yang boleh menjejaskan masa depan individu terbabit.", "Tambahan pula, masa depan bayi itu turut terjejas akibat tindakan ibu bapanya yang tidak bertanggungjawab tersebut. Bayi yang dibiarkan bersendirian itu pastinya akan dihantar ke pusat kebajikan masyarakat dan hidup sebagai anak yatim piatu pula. Tanpa belaian kasih sayang dan didikan sempurna sudah pasti anak itu akan membesar sebagai insan yang bermasalah terutama daripada aspek emosinya. Lantaran itu, negara kita akan memiliki banyak remaja yang mempunyai masalah jiwa yang sukar untuk dikawal sehingga menimbulkan pelbagai kesan sampingan lain itu.", "Kos perbelanjaan pihak berkuasa juga bertambah apabila gejala pembuangan bayi ini tidak dikawal dengan efektifnya. Kerajaan terpaksa memperuntukkan sejumlah wang yang banyak untuk memastikan urusan persatuan kebajikan berjalan dengan lancar. Semakin banyak penghuni rumah kebajikan ini semakin tinggilah kos yang diperlukan untuk mentadbirkannya dengan lancar itu. Jadi, kerajaan tidak akan mempunyai wang lebihan untuk menjalankan aktiviti pembangunan yang lain pula.", "Kesimpulannya, amalan pembuangan bayi ini membawa pelbagai impak yang negatif kepada masyarakat dan negara. Semua pihak terutamanya ibu bapa hendaklah lebih peka dalam urusan mendidik anak mereka itu. Kalau kita masih menuding jari tanpa mahu menerima kesilapan diri sudah pasti gejala ini tidak akan mampu diselesaikan dengan baik. Sudah sampai masanya kita sebagai ahli masyarakat Malaysia bekerjasama untuk membendung gejala pembuang bayi ini dengan bersungguh-sungguh."]}, {"h": ["Ibu bapa menjadi teladan", "Berkunjung ke Perpustakaan", "Pesta Buku", "Peranan Sekolah", "Penutup Karangan membaca"], "p": ["Amalan membaca dapat membantu pelajar untuk memperolehi ilmu pengetahuan seperti kata \u201cmembaca itu jambatan ilmu\u201c. Minat membaca harusdigalakkan untukmelahirkangenerasi muda yang cemerlang. Kanak-kanak harus digalakkan supaya membaca buku sejak kecil lagi. Pelbagai cara dapat dilakukan untuk memupuk minat membaca dalam kalangan kanak-kanak.", "Untukmemupuk minat membaca dalam kalangan kanak-kanak, ibu bapa harus menjadi contoh kepada anak-anak. Mereka harus mengamalkan budada membaca di rumah supaya anak boleh melihat tingkah laku dan mencontohi. Sebagai ibu bapa, mereka boleh menjadikan membaca sebagai alaman kehidupan dan mewujudkan suasana membaca di rumah. Ibu bapa juga boleh membaca buku-buku cerita untuk anak sejak kecil. Dengan cara ini, minat membaca dapat dipupuk pada peringkat awal lagi.", "Selain amalan membaca di rumah, ibu bapa juga boleh membawa anak-anak mereka ke perpustakaan. Di perpustakaan, anak-anak boleh membaca pelbagai jenis buku yang digemari oleh mereka. Malah, di perpustakaan sering diadakan aktiviti dan peluang berkunjung ke perpustakaan, minat kanak-kanak terhadap buku dan tabiat membaca akan bertambah. Apabila minat membaca telah ada, dengan sendirinya kanak-kanak ini akan ke perpustakaan untuk meminjam buku yang digemari oleh mereka.", "Selain itu, ibu bapa bolehlah membawa anak-anak ke pesta buku. Wang untuk membeli buku harus ada walaupun sedikit. Di pesta atau pameran buku, Ibu bapa boleh membeli bahan bacaan yang bersesuaian sambil dapat berjimat. Pelbagai jenis bahan bacaan boleh didapati di pesta buku. Ibu bapa haruslah memberikan peluang kepada anak-anak untuk memilih bahan bacaan dan membeli buku pilihan mereka. Minat membaca lebih mudah diterapkan jika anak-anak dapat memperoleh bahan bacaan yang sesuai dengan mereka.", "Tamabahan pula, pihak sekolah memainkan peranan yang penting untuk memupuk minat membaca. Pihak sekolah harus menyediakan bahan baca seperti pelbagai jenis buku,surat khabar dan majalah di perpustakaan sekolah. Hal ini adalah disebab terdapat pelajar yang suka membaca tetapi keluarganya miskin dan tidak sanggup membeli bahan baca. Selain itu, cikgu haruslah sentiasa memupuk pelajar untuk mengisi masa lapang dengan membaca kerana amalan ini memberi banyak faedah dan dapat menambahkan ilmu pengetahuan murid-murid.", "Kesimpulannya, minat membaca dalam kalangan kanak-kanak hendaklah dipupuk sedikit demi sedikit bak kata peribahasa, \u201cSehari selembar benang, lama-lama menjadi kain\u201d. Jika usaha ini dilakukan, minat membaca akan bertambah dan akhirnya budaya membaca menjadi amalan harian kanak-kanak."]}, {"h": ["Berkawan dengan kawan yang mantap", "Media massa", "Tidak rosak akibat budaya Barat", "Aktiviti bersama ahli keluarga", "Penutup Karangan Masalah Remaja"], "p": ["Dalam mendepani arus modenisasi tanpa limitasi ini, pelbagai cabaran hidup yang perlu diharungi oleh setiap strata masyarakat. Golongan remaja pastinya difokuskan kerana mereka merupakan golongan majoriti yang mendiami planet Bumi ini. \u2018Pemuda harapan bangsa, pemudi tiang negara\u2019, begitulah slogan yang kini menjadi tunjang utama kepada kemajuan peradaban negara. Hal ini jelas merujuk kepada golongan remaja kerana mereka memainkan peranan yang amat besar dalam memastikan kejayaan Malaysia terus memacu ke hadapan.", "Namun, apa yang menyayat hati adalah apabila golongan remaja diperhatikan amat mudah tewas dengan cabaran dunia. Kebobrokan akhlak golongan remaja yang kian jelas semakin memuncakkan kerisauan semua pihak. Oleh itu, ahli keluarga perlulah sedar dan membuka mata bahawa terdapat satu tanggungjawab yang besar di pundak mereka dalam membantu para remaja yang kian terjerumus dalam lembah kegelapan.\u00a0", "Peranan pertama yang utama ialah ahli keluarga perlulah memastikan para remaja berkawan dengan mereka yang mantap akhlak dan sahsiahnya. Memetik kata-kata Saidina Ali bin Abi Talib, \u201cManusia yang lemah imannya adalah mereka yang tidak mampu mencari sahabat, dan yang lebih lemah dari itu ialah mereka yang mensia-siakan sahabat yang telah dicari\u201d. Kata-kata tokoh Islam yang masyhur ini jelas membuktikan bahawa sahabat merupakan insan yang penting dalam mencerminkan diri kita yang sebenar.", "Tamsilnya, ibu bapa berperanan untuk mengetahui maklumat yang terperinci tentang rakan anak emas mereka. Tindakan pantas yang pragmatik ini amatlah signifikan kerana para remaja majoritinya amat mudah terpengaruh dengan rakan sebaya. Ibu bapa juga perlulah tahu setiap tindak-tanduk para remaja bersama dengan rakan-rakan mereka di luar rumah. Oleh itu, mereka pastinya berasa takut untuk melakukan perkara yang berunsurkan negatif dan menurut hawa nafsu semata-mata bak kata peribahasa Melayu, beraja di hati, bersultan di mata. Hal ini jelas menunjukkan peranan ahli keluarga terutamanya ibu bapa dalam mengawasi para remaja agar tidak mudah terpengaruh dengan rakan sebaya.\u00a0", "Seperkara yang tidak kurang penting juga, media massa kini semakin rancak berkembang dan maju ke hadapan. Media sosial terutamanya merupakan medium canggih yang majoritinya digunakan oleh golongan remaja. Hal ini kerana mereka telah pintar dan bijak dalam mengakses aplikasi-aplikasi seperti ini. Sebagai tamsilan, remaja pastinya mempunyai aplikasi media sosial seperti Facebook, Twitter, Instagram dan Whatsapp dalam telefon pintar mereka. Oleh itu, banyak masa yang telah dihabiskan oleh mereka dengan menatap skrin bercahaya dari pagi hingga ke petang. Masyarakat 15 Melayu lazim dengan peribahasa masa itu emas.", "Bertitik tolak daripada itu, ahli keluarga perlulah memainkan peranan masing-masing dalam menasihati remaja agar tidak mensia-siakan waktu yang ada. Ahli keluarga seperti abang dan kakak sewajarnya berusaha bagai air mencari jenisnya bagi memastikan adik-beradik mereka agar tidak lalai dan leka dengan media massa. Mereka seharusnya mengaplikasikan peribahasa buang yang keruh, ambil yang jernih. Media massa hakikatnya menyediakan kita dengan pelbagai maslahat. Namun, jika tersilap langkah media tersebut juga berupaya menyajikan kita dengan seribu mafsadah. Oleh itu, ahli keluarga mestilah tidak mengambil enteng dalam tugas mereka menasihati para remaja agar tidak terpengaruh dengan media massa.\u00a0", "Disingkap dari aspek yang lain pula, ahli keluarga perlulah bahu-membahu dalam membantu para remaja agar tidak rosak akibat budaya Barat. Hal ini kerana, budaya Barat yang merupakan budaya hedonistik ini kian menular dalam sukma setiap remaja. Sebagai uswah, para remaja gemar melayan drama-drama artis dari Korea. Hal ini menyebabkan mereka mengikut jejak langkah setiap artis pujaan mereka dari aspek penggayaan rambut, pemakaian baju sehinggalah gaya pertuturan mereka. Para remaja berasa hidung tinggi dan berbangga apabila mereka dimiripkan dengan artis-artis luar negara. Rentetan itu, ahli keluarga perlulah mengambil langkah sederap untuk menghalangkan penerapan budaya asing dalam diri para remaja.", "Hal ini kerana, peribahasa Melayu sering mengingatkan, biar mati anak, jangan mati adat. Peribahasa ini jelas menunjukkan peri pentingnya adat dan budaya resam kaum kita agar dipelihara sehingga ke generasi yang seterusnya. Oleh itu, ahli keluarga perlulah menghalang para remaja daripada menyaksikan drama-drama luar negara, membeli majalah-majalah yang tidak berfaedah serta pertuturan loghat asing. Oleh itu, para remaja akan terpelihara daripada unsur budaya Barat. Ahli keluarga juga terutamanya ibu bapa perlulah menerapkan nilai-nilai agama dan unsur-unsur kerohanian dalam diri remaja. Oleh itu, atma para remaja akan bersih dan mereka mampu membezakan antara intan dan kaca.\u00a0", "Jika ditelusuri, remaja juga perlu dipadatkan dengan aktiviti seharian bersama-sama ahli keluarga. Hal ini kerana golongan remaja mudah lupa tentang asal usul keturunan mereka. Oleh itu, ahli keluarga wajarlah menyediakan pelbagai aktiviti yang menarik untuk dilakukan bersama-sama remaja. Sebagai contoh, aktiviti mengemas rumah, menonton televisyen, beriadah di taman dan melancong ke luar negara. Ahli keluarga berperanan memastikan para remaja sentiasa berada di sisi mereka. Oleh itu, remaja akan terjaga daripada terjebak dengan aktiviti-aktiviti yang tidak bermoral seperti menghisap rokok, menagih dadah dan ponteng kelas.", "Ahli keluarga tidak sewajarnya memainkan peranan masing-masing bagai melepaskan batuk di tangga. Para remaja pastinya akan berasa terabai lantas memberikan seribu alasan untuk melakukan perkara-perkara yang negatif. Ibu bapa perlulah menjaga anak mereka bagai menatang minyak yang penuh kerana sesungguhnya anak-anak terutamanya yang sedang meniti usia remaja amatlah menagih kasih sayang ibu bapa. Jelaslah bahawa, aktiviti yang membawa kepada pelbagai maslahat sesama keluarga amatlah signifikan dalam memastikan para remaja tidak tewas dengan cabaran hidup.\u00a0", "Natijahnya, terdapat pelbagai peranan yang perlu digalas oleh ahli keluarga dalam memastikan para remaja mempunyai kekuatan mental dan fizikal dalam menghadapi cabaran hidup yang mendatang. Ingatlah bahawa kemajuan negara pada masa hadapan ditentukan oleh golongan remaja pada masa ini. Inspirasi daripada kata-kata George Washington Carver, \u201c99 peratus kegagalan datangnya daripada mereka yang suka memberi alasan\u201d. Kata-kata beliau jelas mengingatkan bahawa tiada alasan yang wajar diberi oleh masyarakat terutamanya ahli keluarga dalam membantu golongan remaja mengatasi rintangan-rintangan dalam kehidupan mereka.", "Pada saat getir seperti ini, ahli keluarga tidak wajar bersikap bagai enau dalam belukar, melepaskan pucuk masing-masing. Golongan remaja tidak kuat dan mudah goyah untuk mengorah langkah dalam kehidupan mereka. Ahli keluarga yang merupakan darah daging mereka sendiri merupakan insan yang paling penting untuk berada di sisi mereka dalam membantu mereka membuat keputusan yang tepat yang menjanjikan kecemerlangan hidup mereka."]}, {"h": ["membina jati diri", "meningkatkan kesedaran remaja", "menetapkan masa depan remaja", "meningkatkan imej diri", "kunci kejayaan diri ", "Penutup Karangan Disiplin"], "p": ["Pada era globalisasi ini, pencapaian yang cemerlang dan seimbang dalam bidang akademik serta kokurikulum oleh anak anak merupakan harapan ibu bapa sebagai langkah untuk menjamin masa depan anak-anak yang cerah. Hal ini menyebabkan ramai anak yang mengalami tekanan kerana ingin memuaskan kehendak ibu bapa mereka. Oleh itu, remaja yang terlibat dalam masalah disiplin ibarat cendawan tumbuh selepas hujan. Hal ini menyebabkan remaja mencari jalan untuk menghilangkan stress. Contohnya, membuli, merokok dan berlumba haram. Akhirnya, masalah disiplin pelajar menjadi lebih serius dan mereka terjebak ke dalam kancah kebinasaan. Oleh itu, pelajar harus belajar untuk menjadi disiplin kerana disiplin asas kejayaan.", "Sebagaimana yang kita tahu, seseorang yang mempunyai disiplin diri dapat membina jati diri. Remaja sekarang mempunyai jati diri yang lemah. Hal ini disebabkan oleh pengaruh media massa dan pengaruh kawan yang kuat. Kesannya, remaja tidak berminat dalam pelajaran kerana terlalu berminat dalam pelajaran dan menumpukkan perhatian dan masa kepada media massa atau kawan. Sekolah harus mengadakan kelas intensif untuk membantu pelajar yang lemah dan membaiki kelemahan pelajar. Dengan itu , pencapaian akademik pelajar akan meningkat. Apabila pemikiran pelajar menjadi matang, jati diri pelajar akan turut meningkat.", "Selain itu, sikap disiplin dalam seseorang dapat meningkatkan kesedaran remaja dalam pelbagai perkara .Remaja kini tidak menyedari kepentingan akademik dan suka hidup dalam mimpi. Mereka suka melepak, merokok dan hidup dalam alam fantasi mereka. Akhirnya, mereka lupa daratan dan hilang arah tuju. Oleh itu, para guru disiplin sekolah harus sentiasa tegas dalam mengatasi masalah disiplin pelajar dan menguatkuasakan peraturan sekolah sebelum nasi menjadi bubur. Sebuah sekolah yang berada dalam keadaan yang terkawal akan dapat melahirkan tempat yang kondusif kepada pelajar-pelajar.", "Seterusnya, disiplin yang ada pada seseorang remaja dapat menetapkan masa depan seorang remaja .Remaja alaf baharu ini mudah hilang arah tujuan kerna mereka tiada motivasi diri. Contohnya, mereka tidak membuat jadual belajar dan mereka malas untuk berusaha. Oleh itu, guru sekolah harus mendidik murid untuk menjadi disiplin. Dengan teknik pembelajaran yang disiplin, remaja dapat mengetahui perkara yang sedang dibuatnya dengan jelas dan tahu mencari cara untuk memajukan diri mereka. Dengan itu , remaja akan menghargai masa dan mereka akan sentiasa melakukan aktiviti yang berfaedah.", "Sementara itu, sikap disiplin yang ada pada seseorang dapat meningkatkan imej diri. Pada masa ini, masalah remaja seperti berpakaian selekeh dan berambut panjang sudah menjadi perkara yang umum. Budaya Punk dan Barat dipraktikkan dalam kehidupan mereka. Contohnya, mereka mewarnakan rambut dan berseluar ketat. Pepatah Melayu pernah mengatakan melentur buluh biarlah dari rebungya, ibu bapa harus menunjukkan cara berpakaian yang kemas dan menjadi suri telada kepada anak sejak kecil kerana bagaimana acuan begitulah kuihnya. Sebagaimana yang kita tahu, anak-anak yang dididik dengan baik dari rumah sentiasa mempunyai sikap disiplin dan perkara-perkara yang dilakukan oleh mereka tidak menconteng arang di muka ibu bapa.", "Di samping itu, disiplin merupakan kunci kejayaan diri. Anak muda pada masa kini antikokurikulum dan antipeperiksaan kerana mereka tidak dapat mencari keseronokan yang mereka kira seronok. Misalnya, mereka ponteng sekolah semasa dikehendaki untuk menghadiri aktiviti kokurikulum dan hanya hadir pada hari peperiksaan sahaja. Pengetua sekolah haruslah memberikan nasihat dan teguran untuk menyedarkan remaja bahawa pentingnya kokurikulum dan akademik dalam dunia ini. Pengetua juga harus member kata-kata yang dapat memotivasikan pelajar supaya pelajar lebih yakin akan diri sendiri. Pelajar haruslah menunjukkan muhasabah disiplin diri yang tinggi dan harus memperbaik sikap yang buruk kerana buang yang keruh, ambil yang jernih .", "Tuntasnya, masalah disiplin pelajar dapat dikawal tetapi memerlukan usaha yang pragmatik dan kerjasama bagai aur dengan tebing oleh semua pihak. Pepatah Melayu sentiasa berbunyi \u201cpemuda harapan bangsa, pemudi tiang negara\u201d, remaja harus diasuh untuk menjadi pemimpim negara yang berketerampilan dan berwibawa. Kesimpulannya, sikap disiplin merupakan penentu kejayaan untuk memastikan masa depan negara cerah dan sejahtera. Saya yakin bahawa remaja ialah aset negara dan mereka akan menerajui dan mendukung cita-cita negara pada masa depan dengan sikap disiplin yang utuh dalam diri mereka ."]}, {"h": ["Keadaan jalan raya", "Aktiviti penyelanggaraan jalan raya", "Kepesatan pembangunan industri permotoran", "Kelemahan sistem perkhidmatan pengangkutan awam", "Penutup Karangan Punca Kesesakan Lalu Lintas"], "p": ["Kesesakan jalan raya bukanlah satu fenomena luar biasa di bandar utama di negara- negara Asia terutamanya Malaysia. Masalah ini telah memberi impak negatif kepada negara dari sudut ekonomi dalam sektor perkhidmatan teksi, bas dan Grab. Malah sektor penghantaran barang bekalan asas, barang pengeluaran kilang dan pelbagai lagi barangan terkesan akibat daripada kesesakan lalu lintas. Oleh itu, kita perlu menelusuri faktor yang menjadi punca kesesakan lalu lintas di Malaysia. Persoalan yang masih menerjah kotak pemikiran ini ialah apakah faktor yang menyebabkan kesesakan di jalan raya berlaku?", "Faktor yang signifikan dalam kes kesesakan jalan raya adalah berpunca daripada keadaan jalan raya tersebut. Kebanyakan jalan raya telah dibina lebih daripada tiga puluh tahun dan masih dilalui oleh kenderaan sehingga hari ini. Lazimnya, jalan raya tersebut agak sempit dan hanya boleh dilalui oleh kenderaan ringan sahaja. Keadaan jalan tersebut ibarat retak menanti belah yang menunggu sesuatu malapetaka berlaku untuk memberi impak besar seperti kemalangan maut. Akibatnya, kesesakan jalan raya berlaku di kawasan tersebut terutama pada waktu puncak. Secara tidak langsung, pengguna kenderaan perlu menanggung belanja dan kos penyelenggaraan kenderaan yang tinggi pada setiap bulan.", "Selain itu, kesesakan jalan raya juga boleh terjadi apabila aktiviti penyelanggaraan di jalan raya tersebut dijalankan oleh kontraktor yang dipertanggungjawabkan oleh Jabatan Kerja Raya. Mereka seperti tikus membaiki labu yang mengakibatkan keadaan jalan tersebut semakin teruk kerosakannya sehingga menyebabkan kesesakan berlaku di jalan raya tersebut. Walaupun aktiviti penyelenggaran dan menaik taraf jalan raya memakan masa berbulan-bulan, pihak kejuruteraan tidak menyediakan laluan alternatif bagi mengelakkan kesesakan tersebut malah mengakibatkan berlakunya kemalangan jiwa di kawasan penyelenggaraan jalan.", "Di samping isu keadaan jalan raya, kepesatan pembangunan industri permotoran telah menggalakkan kemasukan kereta-kereta dari luar negara. Malah persaingan sihat antara syarikat pengeluar kenderaan telah menggalakkan orang ramai untuk membeli kenderaan. Tidak dinafikan bahawa galakan membeli kenderaan terutamanya kenderaan tempatan telah menarik minat masyarakat untuk membeli kenderaan dengan harga yang berpatutan dan berkualiti tinggi. Dengan cara ini negara mampu berdiri sama tinggi duduk sama rendah dengan negara pengeluar kenderaan lain di dunia. Secara tidak langsung, peningkatan bilangan kenderaan di atas jalan raya menjadi punca kesesakan di jalan raya.", "Faktor terakhir yang menjadi punca kesesakan lalu lintas ialah kelemahan sistem perkhidmatan pengangkutan awam. Kebanyakan pengusaha bas dan teksi tidak menyediakan perkhidmatan yang memuaskan hati pengguna. Sebagai contoh, perjalanan mereka tidak mengikut jadual perjalanan. Tidak kurang pula penumpang dipaksa untuk berhimpit-himpit di dalam bas yang berbau. Kesemua situasi dan keadaan ini telah menyebabkan pengguna berpatah arang berkerat rotan dengan sistem pengangkutan awam. Namun, keadaan dan sikap ini lama-kelamaan telah menyebabkan kesesakan lalu lintas berlaku sementelah pula galakan membeli kenderaan dengan skim pinjaman yang berpatutan daripada institusi perbankan telah menggalakkan lagi orang ramai membeli kenderaan sendiri. Kesemua faktor ini telah menyumbang kepada kesesakan lalu lintas.", "Secara keseluruhannya, dari sudut positif kesesakan jalan raya di bandar -bandar utama telah menunjukkan perubahan gaya hidup masyarakat malah melambangkan kemakmuran negara dari segi ekonomi. Oleh itu, semua pihak perlu bekerjasama bagai aur dengan tebing untuk mencari keputusan yang seimbang agar dapat mengatasi masalah kesesakan yang berlaku."]}, {"h": ["Kaedah Semakan Keputusan SPM dengan perkhidmatan SMS", "Penyemakan Semula Keputusan SPM 2021"], "p": ["Kementerian Pendidikan Malaysia (KPM) telah memaklumkan bahawa keputusan peperiksaan Sijil Pelajaran Malaysia (SPM) tahun 2021 akan diumumkan pada 16 June 2022. Murid dan Ibu bapa dapat menyemak keputusan SPM 2021 bermula 16 Jun 2022 tepat jam 10:00 pagi hingga 24 Jun 2022 jam 6:00 petang.", "Calon Sijil Pelajaran Malaysia SPM 2021 boleh membuat semakan keputusan peperiksaan secara atas talian di portal atau menerusi perkhidmatan pesanan ringkas (SMS). Pelajar juga boleh dapatkan keputusan peperiksaan SPM dari sekolah masing-masing.", "Perkhidmatan ini tersedia bagi Celcom, Maxis, Digi, U Mobile, Tune Talk, XOX & Unifi. Caj Penghantaran RM0.15. Caj Penerimaan adalah RM0.20. Sekira anda menghadapi masalah mengenai mySMS. Sila E-mel pertanyaan mySMS kepada [email\u00a0protected]", "Selain itu, rayuan untuk semakan semula keputusan SPM boleh dimohon dalam masa 30 hari dari tarikh pengumuman rasmi keputusan peperiksaan SPM 2021 iaitu dari 16 Jun 2022 hingga 15 Julai 2022.", "Calon peperiksaan SPM tahun 2021 yang tidak berpuas hati dengan keputusan mereka boleh membuat permohonan penyemakan semula keputusan peperiksaan. Permohonan penyemakan semula keputusan peperiksaan dikenakan bayaran RM100.00 bagi setiap mata pelajaran yang dimohon.", "Calon peperiksaan SPM tahun 2021 yang hadir dan menduduki peperiksaan tetapi mendapat keputusan peperiksaan \u201cT\u201d, boleh membuat permohonan penyemakan semula keputusan peperiksaan Kes \u201cT\u201d. Permohonan penyemakan semula keputusan peperiksaan Kes \u201cT\u201d TIDAK DIKENAKAN BAYARAN.", "SPM (Sijil Pelajaran Malaysia) merupakan peperiksaan semasa di Tingkatan 5. Ini merupakanpeperiksaan terakhir dalam pendidikan menengah di Malaysia. SPM juga merupakan syarat sebagai pelajar menyambung pelajaran ke peringkat pra-universiti di Malaysia. Selepas pembelajaran atau peperiksaan SPM, pelajar boleh mengambil ujian STPM, Matrikulasi, kursus asas universiti atau A-level (kursus luar negara).", "Sekiranya sijil peperiksaan anda telah hilang, anda boleh memohon salinan keputusan peperiksaan di Lembaga Peperiksaan atau secara atas talian. Permohonan Salinan Keputusan dan terjemahan secara atas talian telah dibuka bermula 1 Februari 2021.", "Salinan sijil yang baru boleh didapat bagi peperiksaan peringkat SPM, PMR dan lain-lain peperiksaan (STAM, SPMU, SVM, MPV, MPAV, MCE, SRP, LCE). Anda juga boleh memohon salinan keputusan terjemahan. Setakat ini, pemohonan sijil bagi peperiksaan UPSR dan PT3 belum dibuka lagi.", "Tempoh pengeluaran salinan pernyataan keputusan peperiksaan bagi permohonan di kaunter Lembaga Peperiksaan adalah seperti berikut:1) Sijil Pelajaran Malaysia (SPM) pada atau selepas 1994 \u2013 satu (1) jam. 2) Sijil Pelajaran Malaysia (SPM) pada atau sebelum 1993 \u2013 tujuh (7) hari bekerja. 3) Penilaian Menengah Rendah (PMR) pada atau selepas 1998 \u2013 satu (1) jam. 4) Penilaian Menengah Rendah (PMR) pada atau sebelum 1997 \u2013 tujuh (7) hari bekerja. 5) Lain-lain peperiksaan (STAM, SPMU, MPV, SPMV, SPVM, SVM, MCE, SPDM, SRP, LCE, MPAV, DLL) \u2013 tujuh (7) hari bekerja."]}, {"h": ["Menggunakan wang dengan cermat ", "Amalan menabung untuk mengatasi kecemasan", "Kepentingan menabung untuk hari tua", "Faedah menabung membiayai keperluan semasa", "Amalan Menabung boleh mengelakkan pergaduhan", "Kesimpulan kepentingan Amalan Menabung"], "p": ["Memang tidak dapat dinafikan bahawa amalan menabung amat penting dan memberi banyak faedah dalam kehidupan manusia. Amalan baik ini haruslah dididik oleh ibu bapa sejak kecil. Terdapat banyak cara untuk memupuk amalan menabung dalam kalangan masyarakat. Ibu bapa boleh membuka akaun di bank atas nama anak-anak untuk menggalakkan mereka menabung.", "Di samping itu, Jabatan Pelajaran Sarawak telah melancarkan program menggalakkan pelajar menabung sama ada peringkat sekolah rendah mahupun sekolah menengah. Antaranya, Program Wang Simpanan Saku yang telah dilaksankan di peringkat sekolah. Kelab Kewangan Sekolah akan mengurus wang simpanan saku tersebut. Oleh itu, amalan menabung boleh dikatakan membawa faedah yang banyak kepada kita.", "Amalan menabung boleh menyemai tabiat berjimat cermat, terutamanya dalam kalangan pelajar. Dengan adanya amalan ini, kita tidak akan boros dalam perbelanjaan seharian seperti makanan, hiburan dan sebagainya. kita akan menggunakan wang dengan cermat dan memastikan kita tidak terlebih guna wang yana ada pada kita. Misalnya, seseorang yang berjimat cermat sudah tentu menggunakan separuh daripada wang perbelanjaan yang tidak dibelanjakan untuk ditabung\u00a0 sama ada di dalam bekas tabung atau disimpan di bank. Penyimpan bank juga akan memperoleh dividen hasil daripada simpanan, bak kata pepatah sikit-sikit lama-lama jadi bukit. Jadi,pendedahan amalan menabung harus diajar untuk mengamalkan sikap berjimat cermat dan memberikan kesan positif pada bila-bila masa.", "Salah satu faedah menabung ialah tabungan boleh mengatasi masalah yang kita hadapi semasa kecemasan. Keadaan ini boleh digambarkan seseorang menyediakan payung sebelum hujan. Kita dapat membantu orang yang berada dalam keadaan susah, seperti mangsa dalam kemalangan atau ditimpa bencana. Misalnya, kita boleh menggunakan tabungan kita untuk menderma kepada mangsa Gaza.", "Selain itu, kita juga boleh membantu keluarga dan saudara kita apabila kecemasan berlaku. Hal ini disebabkan kita tidak mungkin dapat memperoleh sejumlah wang yang banyak dengan segera jika kita tidak ada wang tabungan. Untuk menyemai amalan yang murni ini dalam kalangan masyarakat, syarikat insurans telah menggalakkan masyarakat\u00a0supaya menabung dengan cara menawarkan skim tabungan yang pelbagai untuk kecemasan, iaitu kad perubatan. Amalan menabung yang dididik sejak anak-anak kecil lagi jelas membantu meringankan masalah kecemasan ketika berdepan situasi rumit.", "Selain itu, amalan menabung penting untuk hari tua. Sikap yang rajin menabung semasa masih muda, bertenaga, dan sihat akan menyenangkan pada hari tua. Dengan adanya wang, kita dapat menikmati kehidupan yang lebih gembira dan selesa, bak kata pepatah berakit-rakit ke hulu, berenang-renang ke tepian, bersakit-sakit dahulu, bersenang-sengan kemudian. Kita harus bersusah dahulu dan bersenang kemudian. Bagi umat Islam, wang yang ditabung boleh digunakan untuk menunaikan haji dan umrah pada masa hadapan.Oleh itu, amalan menabung yang dipupuk sejak kecil lagi jelas memberikan masa hadapan yang lebih senang.", "Lebih-lebih lagi, amalan menabung dapat memudahkan pembiayaan keperluan semasa dan yang akan datang. Kita telah mempunyai wang yang secukupnya untuk membiayai apa-apa sahaja yang diperlukan. Kita tidak perlu meminjam wang daripada lintah darat dan berhutang selama beberapa tahun. Kini, kebanyakan harga barang telah\u00a0 meningkat dan perkhidmatan awam yang semakin meningkat harganya. Oleh itu, dengan ada tabungan, kita mampu membeli sesuatu yang diperlukan atau dikehendaki. Kita juga dapat membiayai pendidikan anak-anak di menara gading tanpa bergantung kepada pihak kerajaan atau mana-mana pihak. Selain itu, seseorang tidak mudah terjerat oleh lintah darat dengan amalan menabung.", "Tambahan pula, menabung dapat menghalang pelbagai masalah yang mungkin melanda dalam kehidupan. Hubungan antara kawan sentiasa menjadi buruk disebabkan masalah kewangan. Misalnya, semasa kawan anda memerlukan sejumlah duit, tetapi wang simpanan tidak mencukupi. Tindakan meminjam duit selalunya menjejaskan persabahatan kerana anda mungkin risau akan kawan tidak dapat memulangkan wang tersebut dalam waktu yang ditentukan. Sekiranya menolak kehendakan kawan anda, hubungan persahabatan mungkin terjejas. Oleh itu, menabung perlu diamalkan supaya tidak akan menghadapi keadaan yang janggal seperti yang disebut.", "Intihanya, amalan menabung mempunyai banyak kebaikan dan kepentingan. Setiap individu perlu mengorak langkah untuk menabung supaya budaya inidilaksanakan secara berterusan. Faedah menabung ini bukan sahaja dapat merealisasikan impian diri sendiri malahan memberi kebaikan kepada negara kita.\u00a0Dalam keadaan kemelesetan ekonomi dunia, rakyat juga dapat menghadapi kegawatan ekonomi ini dengan tabah kerana mempunyai tabungan yang cukup untuk membiayai kos hidup. Jelaslah, amalan menabung ini juga merupakan usaha untuk menyediakan payung sebelum hujan dan juga suatu amalan yang mendatangkan banyak kebaikan kepada individu itu sendiri, keluarga, masyarakat juga negara.", "Amalan menabung mempunyai faedah kepada masa hadapan dan semasa kita tua. Sikap menabung semasa muda akan menyenangkan pada hari tua. Tabungan juga boleh digunakan untuk menghadapikecemasan diri atau keluarga yang disayangi.", "Amalan kebaikan menabung ialah menggunakan duit semasa waktu kecemasan. Hal ini , manusia tidak dapat mengesan bila mereka akan memerlukan duit yang banyak. Seterusnya, kita dapat menguruskan wang secara berhemat. Hal ini disebabkan sikap manusia yang tidak berboros dan tidak rasional semasa membuat pilihan. Amlan menabung juga dapat memudahkan pembiayaan kos pengajian. Dengan ini , kita tidak perlu meminjam wang dengan sesiapa."]}, {"h": ["Memusnahkan kebahagiaan hidup", "Penagih dadah tidak berguna kepada masyarakat", "Meningkatkan kadar kegiatan jenayah", "Kerugian sumber tenaga manusia", "Penutup Karangan Kesan Penyalahgunaan Dadah"], "p": ["Dadah memberikan manfaat yang besar pada dunia perubatan. Pelbagai kajian dilakukan untuk menghasilkan pelbagai jenis dadah yang digunakan untuk perubatan. Walaupun dadah memberikan pelbagai kebaikan, dadah juga mengakibatkan pelbagai keburukan. Hal ini berlaku apabila penggunaan dadah ini dilakukan secara berterusan sehingga mengakibatkan ketagihan yang mendatangkan pelbagai keburukan.", "Dadah boleh memusnahkan kebahagiaan hidup seseorang. Apabila seseorang menagih dadah, maka gelaplah masa depannya. Penagih dadah tidak dapat bekerja dan menjaga anggota keluarga terutamanya anak-anak. Mereka menjadi terabai dan seterusnya mengundang masalah sosial. Penagih dadah akan menjadi lebih lemah dan daya pertahanan terhadap kesakitan adalah lebih rendah. Oleh itu, dia akan mengalami kesakitan yang tidak tetap. Hidupnya akan senantiasa terseksa oleh rasa loya, pening, sakit perut, kekejangan, muntah-muntah, dan pelbagai gejala penyakit lagi. Gejala penyakit yang paling dahsyat sebagai akibat penggunaan dadah ialah Sindrom Kurang Daya Tahan Penyakit (AIDS). Puncanya bukan dadah tetapi jangkitan virus kurang daya tahan melawan penyakit (HIV) pada jarum suntikan yang dikongsi bersama-sama dengan penagih lain.", "Apabila muda-mudi terpengaruh oleh dadah, mereka tidak berguna lagi kepada masyarakat. Penagih dadah akan menjadi lebih mudah menaik angin dan emosinya tidak stabil Mereka juga sanggup merompak, sering berbalah, dan sanggup berbunuh-bunuhan semata-mata kerana dadah. Malah keharmonian, keamanan, dan keselamatan masyarakat pula terancam. Di samping itu, penagih dadah juga tidak bermaya, lemah serta tidak berkemampuan menguruskan diri sendiri. Pihak masyarakat dan kerajaan terpaksa membeli keperluan untuk usaha-usaha pemulihan penagih dadah. Oleh itu, negara akan menjadi kurang maju.", "Penagih dadah yang kekurangan wang untuk membeli dadah sanggup melakukan perkara-perkara yang kejam untuk mendapatkan dadah. Seseorang akan kehilangan harga diri dan kehilangan sifat-sifat kemanusiaan akibat pengaruh dadah. Mereka akan merompak dan membunuh untuk mendapatkan wang yang cukup bagi memenuhi tabiat mereka. Masyarakat yang mempunyai masalah penyalahgunaan dadah sentiasa tinggi dalamkadar kegiatan jenayah. Di samping itu, kerajaan terpaksa menambah jumlah anggota polis, kastam, penjara, perbelanjaan mahkamah dan lain-lain untuk membendung masalah ketagihan dadah ini.", "Negara akan kerugian juga dari segi sumber tenaga manusia apabila banyak belia yang menagih dadah. Hal ini demikian kerana tenaga mereka tidak dapat digunakan untuk membangunkan negara. Sebagai akibatnya, pembangunan negara akan terjejas dengan teruknya. Selain itu, berjuta-juta ringgit terpaksa dibelanjakan oleh kerajaan untuk memberikan rawatan kepada para penagih dadah. Peruntukan terhadap pembangunan sosioekonomi negara terpaksa dikurangkan. Sebaliknya, peruntukan tersebut terpaksa disalurkan untuk usaha membiayai pembinaan serta pengurusan pusat-pusat pemulihan penagih dadah, melancarkan kempan antidadah, dan sebagainya.", "Sesungguhnya, memang banyak bahaya sebagai akibat penyalahgunaan dadah. Oleh itu, dadah dianggap sebagai musuh utama negara. Kerajaan turut melancarkan pelbagai kempen untuk membendung masalah penyalahgunaan dadah. Usaha ini harus disokong dan tidak harus dipikul oleh kerajaan semata-mata. Kita hendaklah bersama-sama bertanggungjawab untuk membanteras masalah penyalahgunaan dadah ini demi keselamatan negara dan kesejahteraan masyarakat umumnya."]}, {"h": ["Pusat atau petempatan sementara", "Latihan kemahiran dan teknikal ", "Program Tanggungjawab Sosial Korporat ", "Pendekatan penguatkuasaan ", "Penutup Karangan Masalah Gelandangan"], "p": ["Seiring dengan pembangunan pesat di kota raya besar seperti Kuala Lumpur, Johor Baharu, Ipoh dan Pulau Pinang, isu gelandangan bukanlah isu luar biasa malah sudah menjadi lumrah orang kata ada semut ada gula, begitulah situasi yang sama berlaku di kota-kota besar di seluruh dunia. Namun fenomena ini semakin lama semakin membebani pelbagai pihak dalam usaha menangani isu yang berkaitan kebejatan sosial yang berlaku dalam masyarakat. Persoalan yang masih berlegar-legar dalam kotak pemikiran ini ialah, apakah tindakan yang wajar diambil bagi mengatasi masalah golongan gelandangan ini?", "Pendekatan pertama yang boleh diambil dalam mengatasi masalah orang gelandangan ini ialah mereka hendaklah ditempatkan di satu pusat atau petempatan sementara. Pusat perlindungan yang disediakan oleh kerajaan akan dapat melindungi mereka daripada pengaruh negatif atau tindakan jenayah yang boleh merosakkan masa depan mereka. Malah, kebajikan mereka seperti makan minum, pakaian dan kesihatan akan dijaga oleh pihak pengurusan pusat tersebut. Tidak dinafikan usaha ini dapat mengurangkan masalah gelandangan yang sering berpeleseran. Pemantauan berpusat ini akan memudahkan bantuan kemanusiaan dan kebajikan disalurkan ke satu tempat yang diyakini dan dipercayai.", "Pendekatan yang seterusnya ialah, golongan gelandangan ini hendaklah diberi latihan kemahiran dan teknikal yang membolehkan mereka diterima dalam pasaran kerja. Selain itu, bagi orang gelandangan yang berminat untuk berniaga, kerajaan boleh menyalurkan bantuan keusahawanan dalam bentuk latihan, bantuan modal dan sokongan pemasaran. Hal ini akan dapat membantu kerajaan menyelesaikan masalah kekurangan tenaga kerja kasar dan kebergantungan tenaga buruh asing. Secara tidak langsung bantuan kemahiran ini akan membebaskan mereka daripada pandangan serong masyarakat terhadap golongan gelandangan atau orang terbuang.", "Pendekatan lain yang wajar diambil perhatian ialah Syarikat korporat hendaklah mengadakan program Tanggungjawab Sosial Korporat dengan menyediakan bantuan sokongan kepada mereka. Bantuan tersebut boleh disalurkan melalui rumah kebajikan atau rumah perlindungan. Sebagai contoh, syarikat korporat menyumbang katil dan tilam untuk kegunaan penghuni rumah kebajikan yang sering bertukar ganti penghuninya. Keadaan ini akan dapat membantu pentadbir rumah kebajikan meneruskan kelangsungan hidup penghuni di rumah kebajikan tersebut. Oleh itu, program Tanggungjawab Sosial Korporat harus diperluas agar dapat memberi manfaat kepada insan yang memerlukan khususnya golongan gelandangan.", "Pendekatan penguatkuasaan juga mampu mengatasi masalah gelandangan ini. Kebanyakan orang gelandangan ini terlibat dalam masalah sosial seperti penagihan dadah, lari dari rumah, ketagihan arak dan mengandung di luar nikah. Mereka melarikan diri daripada ahli keluarga lalu tinggal dan menetap bersama dengan rakan di merata-rata tempat. Dengan tindakan penguatkuasaan oleh pihak Jabatan Kebajikan Masyarakat dan Polis Diraja Malaysia, mereka akan ditangkap lalu dihantar ke rumah kebajikan atau pusat pemulihan. Mereka akan diberi tempat tinggal sementara dan latihan kemahiran seterusnya dibenarkan kembali berada dalam masyarakat setelah pulih daripada masalah.", "Secara keseluruhannya, masalah gelandangan merupakan bukti kepincangan dalam sesebuah masyarakat dari segi ekonomi dan sosial. Namun tindakan menyalahkan pihak lain terutama kerajaan dalam isu ini bukanlah tindakan yang bijak malah seharusnya semua pihak perlu duduk semeja mencari penyelesaian yang mampu mengubah landskap kehidupan masyarakat dalam membina masyarakat bertaraf kelas pertama. Oleh itu, semua pihak harus menggalas tanggungjawab ini agar dapat membebaskan masyarakat kita dari isu gelandangan seterusnya membina sebuah masyarakat bertaraf kelas pertama di asia."]}, {"h": ["Gangguan perkembangan otak anak", "Masalah gangguan penglihatan", "Masalah obesiti", "Remaja bersosial dan berinteraksi dengan rakan", "Penutup Karangan Kesan Buruk Ketagihan Gajet"], "p": ["Marcapada, masalah kebejatan akhlak remaja masa kini semakin menjadi-jadi sehingga tular dalam media sosial tentang sikap mereka yang melanggar budi bahasa dan budaya masyarakat timur. Keadaan ini dikatakan berpunca daripada ketagihan gajet yang berlaku dalam kalangan remaja. Mereka terlalu leka dengan gajet lalu lupa akan tangungjawab terhadap diri dan pelajaran. Akibatnya, mereka akan mengalami pelbagai keburukan akibat daripada ketagihan gajet. Sebelum perkara ini menjadi parah, masalah ini hendaklah dicegah lebih awal lagi kerana mencegah itu lebih baik daripada merawat. Maka, anak-anak perlu mengetahui kesan buruk jika mereka ketagihan gajet. Persoalannya, apakah kesan buruk daripada ketagihan gajet terhadap anak-anak?", "Salah satu kesan buruk yang telah dikenal pasti oleh pakar perubatan ialah gangguan perkembangan otak anak-anak. Menurut pakar kanak-kanak, mereka yang terdedah dengan gajet yang terlalu lama akan menyebabkan mereka menghadapi masalah kurang perhatian dan mereka juga menghadapi masalah kognitif iaitu masalah kesukaran untuk mempelajari, memproses dan memahami sesuatu maklumat yang diberi atau diterima oleh kanak-kanak. Selain masalah tersebut, Masalah peningkatan impulsif akan memberi kesan dalam kehidupan anak-anak sehingga mereka gagal mengawal diri . Akibatnya, ibu bapa terpaksa mencari penyelesaian yang bijak agar tidak memberi kesan lain kepada anak-anak seperti peribahasa Melayu bagai menarik rambut dalam tepung, rambut tidak putus tepung tidak berselerak.", "Selain perspektif yang dinyatakan tadi, anak-anak yang kerap bermain dengan gajet akan menghadapi masalah gangguan penglihatan. Akibat terlalu lama melihat skrin gajet, mata akan menjadi letih dan anak mata akan mula berair. Keadaan ini telah menyebabkan anak-anak mengalami masalah rabun mata dan lama-kelamaan ibu bapa terpaksa membuat cermin mata untuk anak pada usia yang muda. Tambahan pula, mereka terlalu memberi tumpuan pada skrin gajet dalam tempoh yang lama telah menyebabkan mata mereka menjadi juling. Mereka tidak dapat melihat dengan jelas lalu menjejaskan prestasi pembelajaran. Tegasnya, masalah ketagihan gajet mengganggu daya penglihatan dan masa depan mereka.", "Di samping masalah penglihatan, masalah yang lebih besar dan sensitif untuk dibincangkan ialah masalah obesiti dalam kalangan anak-anak. Mereka meluangkan masa terlalu lama bermain permainan dalam talian dengan menggunakan gajet masing-masing dalam tempoh yang terlalu lama. Keadaan ini menyebabkan pembakaran kalori tidak berlaku. Apatah lagi jika mereka bermain sambil menikmati kudapan yang tidak menepati amalan gaya hidup sihat, pasti masalah ini akan menjadi lebih parah. Jelas sekali, ketagihan gajet turut memberi kesan pada kesihatan dan emosi anak-anak.", "Tidak dinafikan masalah ketagihan gajet ini akan menyebabkan mereka kurang bersosial. Mereka seolah-olah memiliki dunia sendiri dengan gajet serta rakan sepermainan mereka di alam maya. Kecanggihan permainan dalam talian seperti Mobile Legend dan PUBG telah menyebabkan mereka saling berinteraksi dengan rakan sepermainan. Akibatnya, mereka tidak suka bersosial di luar dan kerap berada di dalam bilik bersama dengan gajet. Kesemua situasi ini sedang berlaku dalam masyarakat kita. Secara tidak langsung alat gajet atau peranti ini akan menjadikan sesseorang itu bersikap antisosial lalu menjadi punca seseorang itu hilang kemahiran berkomunikasi dan bersosial. Tegasnya, ketagihan gajet ini akan memberi impak negatif dalam aspek sosial dan masyarakat.", "Secara kolektifnya, masalah ketagihan gajet merupakan masalah sejagat yang perlu diberi perhatian oleh semua penyedia sistem permainan, pencipta permainan dan ejen penyebar permainan dalam talian agar mereka insaf akan kerosakan yang telah dilakukan oleh mereka di dunia ini sehingga memberi kesan negatif pada masa depan seseorang. Oleh itu, ibu bapa berperanan besar dalam menangani masalah yang masih belum ketemu jalan penyelesaiannya."]}, {"h": ["Peranan Ibu Bapa", "Didikan agama ", "Sistem pendidikan yang lebih holistik", "Peranan Media Massa", "Menyediakan pelbagai kemudahan untuk warga tua", "Penutup Karangan warga tua yang terbiar"], "p": ["Warga tua telah melalui pelbagai rintangan dan dugaan untuk membesarkan anak-anak. Namun, pada hari ini, warga tua sering diabaikan ibarat peribahasa melukut di tepi gantang dan jasa mereka dilupakan oleh masyarakat. Warga tua merujuk kepada mereka yang berusia lebih daripada 60 tahun. Peringkat umur tua merupakan peringkat akhir dalam perkembangan biologi manusia. Keadaan ini menyebabkan ketika inilah pelbagai masalah boleh berlaku terutama yang menyentuh aspek emosi dan kesihatan seseorang itu. Oleh itu, ada pelbagai tindakan yang boleh diambil untuk menanganimasalah warga tua yang terbiar.", "Ibu Bapa memainkan peranan yang penting untukmengatasi masalah warga tua yang terbiar. Ibu bapa harus memberi panduan yang benar kepada remaja. Ibu bapa perlu menjelaskan kepada anak-anak akan pentingnya menghormati warga tua kerana setiap manusia akan menempuh alam tua mereka yang tersendiri. Kejayaan ibu bapa mendidik anak dengan baik memastikan satu golongan remaja yang melihat warga tua bukan sebagai satu masalah sebaliknya satu amanah yang harus dilaksanakan tanpa banyak soal. Sebagai anak, kita perlu menjaga ibu bapa kita ketika mereka tua serta uzur. Anak\u00ad-anak tidak seharusnya menghantar mereka ke rumah orang tua\u00adtua. Jika mereka berbuat demikian, mereka boleh dianggap sebagai kacang lupakan kulit.", "Sudah pasti pemupukan pendidikan asas terutama didikan agama mampu menyelesaikan sebahagian besar masalah warga ini. Remaja yang menerima pendidikan asas agama yang kukuh sudah pasti akan lebih menghormati golongan tua ini lalu memberikan perhatian akan kehidupan mereka. Hubungan antara ahli keluarga juga akan menjadi lebih erat dan mesra. Jadi, remaja harus memiliki didikan yang sempurna.", "Di samping itu, guru menjadi suri teladan menasihati pelajar agar menghormati ibu bapa serta warga tua. Sistem pendidikan yang lebih holistik harus dilaksanakan oleh pihak kerajaan seperti mengadakan lawatan sambil belajar ke rumah orang tua. Biasanya pelajar di sekolah hanya mendengar sahaja nasihat guru tentang peranan mereka membantu warga tua tanpa melihat contoh yang sebenarnya. Maka, lawatan ke rumah jagaan orang tua sudah pasti memberikan pengalaman sebenar kepada remaja akan kehidupan warga ini lalu timbullah keinsafan dalam diri remaja itu sendiri.", "Selain itu, media massa juga mempunyai peranan yang tersendiri dalam menyelesaikan masalah yang semakin kritikal ini. Media massa seperti surat khabar dan televisyen serta Internet boleh menyiarkan cerita\u00ad-cerita yang berkaitan dengan pengorbanan dan penderitaan hidup warga tua. Penyiaran lebih banyak program dan siaran yang berunsur positif akan warga tua mampu merapatkan jurang antara remaja dan warga emas ini. Keadaan ini mampu menimbulkan satu kesedaran yang mendalam dalam diri remaja untuk membantu warga tua tanpa sebarang alasan. Hal ini menyedarkan kita tentang pentingnya warga tua dalam hidup kita. Oleh itu, kita tidak boleh mengabaikan warga tua.", "Seterusnya, kerajaan dan pihak swasta turut berperanan menghargai warga tua. Kerajaan dan pihak swasta hendaklah berganding bahu seperti aur dengan tebing. Kedua-\u00addua pihak tersebut hendaklah menyediakan pelbagai kemudahan untuk warga tua. Sebagai contoh, rumah penjagaan warga tua yang mempunyai pelbagai kemudahan penjagaan hendaklah disediakan untuk mereka. Di samping itu, warga tua juga hendaklah diberikan rawatan percuma di hospital kerajaan. Sekiranya memerlukan bayaran, mereka hendaklah dikenakan kadar bayaran rendah di hospital kerajaan atau klinik swasta. Keperihatinan tersebut menunjukkan sikap mengambil berat tanpa mengira pangkat, demi keselesaan warga tua.", "Kesimpulannya, jurang pemisah antara generasi muda dan tua semakin ketara terutama dalam era moden ini. Pelbagai pihak perlu berusaha untuk menghargai jasa dan pengorbanan warga tua. Semua pihak sama ada masyarakat dan kerajaan harus mengenal pasti langkah-langkah yang lebih praktikal untuk menangani kemelut warga tua ini. Kita harus sedar warga tualah yang telah membangunkan negara ini lalu menjadikan kehidupan generasi muda selepas mereka lebih mudah dan selesa. Kita tidak boleh mengabaikan warga tua kerana merekalah yang telah berkorban melahirkan, membesarkan, dan mendidik anak\u00adanak hingga berjaya dalam hidup."]}, {"h": ["Penguatkuasaan undang-undang", "Pengurusan kenderaan awam cekap dan efisien", "Kempen-kempen kesedaran", "Penutup Karangan Mengurangkan Kemalangan Jalan Raya"], "p": ["Dasawarsa ini, isu kemalangan jalan raya yang semakin meruncing sering menjadi fokus perbincangan dan mauduk utama akhbar-akhbar tempatan di Malaysia. Keadaan ini semakin merunsingkan apabila banyak kejadian yang melibatkan kemalangan jiwa berlaku. Justeru, sebelum, nasi sudah menjadi bubur, langkah-langkah pragmatik perlu diimplimentasikan bagi mengatasi masalah ini.", "Pertama, penguatkuasaan undang-undang perlu dilaksanakan dengan lebih tegus dan tegas. Peraturan-peraturan jalan raya seharusnyan dikaji semula dan ditambah baik bagi memastikan keselamatan pengguna sentiasa terpelihara. Penguatkuasaan undang-undang seperti larangan perjalanan bas ekspres pada waktu malam seharusnya dilaksanakan dengan bersungguh-sungguh, bukannya seperti melepaskan batuk di tangga sahaja.", "Menurut Ibu Pejabat Polis Daerah Bukit Aman, kes kemalangan melibatkan bas ekspres menurun dengan rancaknya sebanyak 15.7 peratus dari tahun 2007 ke 2008 selepas undang-undang tersebut dilaksanakan. Hal ini jelas menunjukkan bahawa dengan adanya penguatkuasaan undang-undang, kadar kemalangan dapat diminimumkan.", "Selain itu, pihak kerajaan juga perlu memastikan pengurusan kenderaan awam cekap dan efisien. Kelancaran sesebuah perjalanan itu amat bergantung kepada kecekapan pemandu dan kondisi kenderaan tersebut. Sehubungan dengan itu, pihak pemaju perlu menyediakan perkhidmatan secara berkala dan menjalankan pemeriksaan secara konsisten bagi menjamin kualiti pengurusan sesebuah syarikat kenderaan itu. Proses pemilihan pemandu juga perlu diteliti semula agar hanya mereka yang benar-benar layak sahaja diterima bekerja.", "Menurut Menteri Pengangkutan Malaysia, satu system pemilihan pemandu bas ekspres yang standard akan dilaksanakan mulai penggal kedua tahun 2009. Maka jelaslah, pengurusan syarikat kenderaan awam yang mantap amat vital bagi menurunkan kadar kemalangan jalan raya.", "Di samping itu, kerajaan boleh melaksanakan kempen-kempen bagi menerapkan kesedaran kepada seluruh warga Malaysia. Modus operandi utama kempen ini dijalankan adalah untuk menimbulkan nilai moral dan sivik serta menyuntik etika dalam kelangan rakyat. Prakarsa ini dapat dijalankan dalam semua peringkat meliputi sekoalh, negeri, mahupun di peringkat kebangsaan.", "Pendedahan awal kepada kanak-kanak misalnya amatlah wajar kerana pada ketika inilah mereka mudah dibentuk mengikut acuan yang sebenar, bak kata pepatah, \u201cmelentur buluh biarlah dari rebungnya\u201d. Maka tidak hairanlah apabila Kementerian Pelajaran sendiri berganding bahu dengan Kementerian Pengangkutan melaksanakan program \u201cKeselamatan Lalu Lintas dan Jalan Raya\u201d yang dianjurkan saban tahun. Justeru, sudah terang lagi bersuluh, kempen-kempen tersebut berupaya untuk menurunkan kadar kemalangan.", "Akhirulkalam, isu kemalangan jalan raya ini perlu dipandang serius oleh pucuk pimpinan negara khususnya. Sehubungan dengan itu, semua pihak perlu bekerjasama menggembleng tenaga bagi mengurangkan kemalangan jalan raya secara total. Ingatlah, \u201cpandu cermat, jiwa selamat!\u201d"]}, {"h": ["Kepupusan habitat haiwan", "Lapisan ozon bumi ", "Hujan asid yang memusnahkan kehidupan", "Kesan pemanasan global", "Penutup Karangan Kesan Bencana Alam Berlaku"], "p": ["Dalam arus mengejar kemodenan negara, aktiviti perusahaan dan pembuatan barangan telah memberi impak negatif kepada alam sekitar. Walau bagaimanapun, tindakan tidak berhati perut ini akhirnya memberi impak kepada manusia itu sendiri. Mereka terpaksa menghadapi kesukaran hidup akibat kecuaian mereka dalam penjagaan alam sekitar. Persoalannya, apakah implikasi yang perlu ditempuhi oleh masyarakat dalam menghadapi situasi ini.", "Salah satu kesan buruk yang dikenal pasti ialah kepupusan habitat haiwan. Haiwan \u2013 haiwan ini akan kepupusan habitat kerana bahan tercemar telah memusnahkan tempat tinggal mereka. Kebanyakan haiwan telah hilang sumber makanan, rantaian makanan haiwan juga terputus akibat bencana alam ini menyebabkan spesies-spesies haiwan liar yang sukar ditemui semakin pupus. Akibatnya haiwan terlindung di dalam Hutan Hujan Tropika semakin sukar ditemui seperti gajah, harimau belang, badak sumbu dan tapir.", "Selain itu, lapisan ozon bumi yang melindungi hidupan di bumi juga akan mengalami penyusutan kesan daripada pencemaran udara yang berlaku. Penggunaan alat pendingin udara dan alat semburan seperti semburan cat, semburan minyak yang banyak digunakan dalam kehidupan boleh menipiskan lapisan ozon ini. Hal ini mengakibatkan cahaya matahari yang sampai ke bumi menyebabkan manusia mudah menghidap penyakit barah kulit yang amat berbahaya kepada manusia dan juga hidupan lain. Akibatnya, pada hari cuaca panas terik yang melampau terjadi fenomena atau bencana alam di sesetengah kawasan.", "Seterusnya, udara tercemar juga disebabkan terbentuknya hujan asid hasil gabungan gas yang terkandung dalam air hujan. Hal ini berlaku apabila gas tersebut dibebaskan ke udara lalu bertindak balas dengan wap air yang terdapat di atmosfera seterusnya menjadi asid sulfurik dan asid nitrik. Asid itu akan turun bersama-sama dengan hujan lalu membasahi hidupan yang terdapat di bumi. Akibatnya, tumbuh-tumbuhan dan juga hidupan air musnah lalu boleh menghakis pakaian, kertas dan bahan binaan bangunan. Malangnya, tanah-tanih turut terkesan lalu menyebabkan hasil tanah menjadi kurang. Tegasnya, hujan asid ini akan memberi impak besar dalam kehidupan.", "Di samping itu, kesan yang paling ketara dan hangat diperkatakan oleh seluruh warga dunia pada masa ini ialah kesan pemanasan global yang berpunca daripada rumah hijau. Pemanasan global ini berlaku disebabkan kenaikan suhu bumi dan penipisan lapisan ozon yang dirasai oleh penduduk bumi. Keadaan ini disebabkan oleh pembebasan gas-gas karbon dioksida yang terkumpul di dalam udara. Akibat gas karbon dioksida yang terkumpul terlalu banyak, haba terperangkap di bumi sehingga menjadi panas lalu lapisan ozon menjadi nipis. Akibatnya, ekosistem terganggu, bencana alam kerap terjadi dan berlaku kejadian alam yang tidak normal. Aktiviti pembakaran terbuka juga sedikit sebanyak memberi kesan kepada suhu di bumi dan seterusnya menjejaskan kualiti udara.", "Secara tuntasnya, kesan bencana alam ini telah memberi kesedaran kepada semua pihak tentang kepentingan menjaga alam sekitar dan secara tidak langsung membuka peluang dan ruang untuk membaik pulih kerosakan yang telah dilakukan oleh manusia dan masyarakat dunia secara amnya akan mula menghargai alam sekitar. Sesungguhnya setiap kemelut yang berlaku menjadi pengajaran kepada generasi akan datang sesuai dengan peribahasa lalu, yang buruk dijadikan sempadan dan yang baik dijadikan teladan."]}, {"h": ["Penggubalan undang-undang baru", "Kempen kesedaran tentanginstitusi keluarga", "Agensi khas untuk isukekeluargaan", "Kursus keibubapaan", "Sistem perumahan yang selesa ", "Penutup Karangan tentang institusi keluarga"], "p": ["Institusi keluarga bolehlah dikategorikan sebagai satu unit manusia yang meliputi ayah, ibu dan beberapa orang anak. Ada juga keluarga yang mempunyai bilangan orang tua yang lebih banyak seperti datuk, nenek, dan pak cik serta mak cik pula. Tindakan media massa yang memaparkan peningkatan gejala sosial berkait rapat dengan keruntuhan institusi keluarga telah menyebabkan semua pihak berasa terkejut lalu pelbagai pendapat kedengaran pula. Jadi, apakah langkah-langkah yang boleh dilaksanakan oleh kerajaan untuk memastikan institusi keluarga di negara ini terus utuh?", "Tindakan awal yang boleh dilakukan oleh kerajaan ialah kerajaan menggubal satu perundangan baru yang boleh memastikan keutuhan keluarga di negara ini terus berkekalan. Kewujudan akta yang lebih menyeluruh seperti mampu menangani masalah penceraian, penderaan anak dan isteri pasti mampu memberikan satu sinar baru kepada pembentukan keluarga yang sihat pula. Masyarakat akan lebih berhati-hati untuk bertindak mendera atau lari dari rumah begitu sahaja kerana sedar adanya peruntukan perundangan yang boleh memberi impak kepada diri mereka pula nanti jika dilakukan tanpa berfikir. Maka, tindakan mewujudkan satu perundangan yang lebih holistik mampu menghasilkan satu bentuk keluarga yang lebih baik di negara ini.", "Selain itu, kerajaan boleh menjalankan satu kempen kesedaran tentang peri pentingnya institusi keluarga ini diberi penekanan di negara ini. Dalam kempen ini dihuraikan bahawa kebanyakan gejala sosial yang berlaku di Malaysia mampu dikurangkan jika negara ini memiliki persepsi kepentingan keluarga yang sebenarnya. Pada masa yang sama kempen itu juga berupaya untuk menerangkan cara-cara untuk memiliki satu keluarga yang baik dan sihat supaya masyarakat boleh melakukan sesuatu pula terhadap keluarga mereka sendiri. Jelaslah, langkah mengadakan kempen bukan sahaja mampu menerangkan kepentingan keluarga kepada masyarakat tetapi juga berupaya mendidik mereka untuk memproleh satu keluarga yang sempurna.", "Bukan sahaja penggubalan perundangan dan menjalankan kempen tetapi kerajaan juga boleh menubuhkan satu agensi khas yang akan menguruskan semua aspek berkaitan dengan kekeluargaan di negara ini. Agensi ini akan merangka semua tindakan yang bersesuaian dengan perancangan kerajaan setelah mengadakan kajian mengenai keadaan keluarga di negara ini pula. Kewujudan agensi khas ini juga membuktikan kepada masyarakat bahawa kerajaan sememangnya bersungguh-sungguh dalam usaha untuk menangani masalah sosial yang berlaku itu. Sesungguhnya, penubuhan sebuah agensi khas keluarga sebegini mampu menjadikan semua aktiviti yang dilaksanakan terancang dan tepat kea rah sasarannya.", "Tindakan seterusnya ialah kerajaan boleh mewajibkan semua ibu bapa terutama pasangan yang baru berkahwin untuk menghadiri satu kursus keibubapaan. Kehadiran mereka dalam kursus sebegini memberikan mereka satu pengetahuan asas untuk mendidik anak sendiri apabila sampai masanya kelak. Pengetahuan mendidik sebeginilah yang bakal menjadikan keluarga itu lebih mantap kerana anak akan dididik dengan sempurna oleh ayah dan ibu mereka. Oleh itu, kursus yang dianjurkan ini menjadikan tugas untuk mendidik keluarga itu begitu mudah dan berkesan.", "Malahan, keutuhan keluarga ini juga mampu ditingkatkan oleh kerajaan dengan menyediakan sistem perumahan yang selesa buat rakyat di negara ini terutama golongan yang berpendapatan rendah. Kita sedia maklum bahawa harga rumah di negara ini terutama di kawasan bandar begitu mahal sehingga ada keluarga yang tidak mempunyai rumah yang selesa untuk keluarga mereka. Keadaan ini menyebabkan anak-anak sering tiada di rumah lalu mereka mudah untuk terpengaruh dengan unsur-unsur negatif di luar rumah pula. Justeru, kemampuan kerajaan menyediakan perumahan yang baik buat rakyat di negara ini bakal menyaksikan semua gejala sosial yang berlaku menjadi berkurangan pula.", "Kesimpulannya, semua tindakan yang diutarakan tadi sememangnya mampu menghasilkan satu institusi keluarga yang utuh di negara ini. Kerjasama semua pihak terutama ibu bapaamat diperlukan jika tindakan-tindakan ini ingin mencapai sasarannya. Kegagalan untuk memberikan kerjasama yang sewajarnya pasti menjadikan gejala sosial yang melanda negara ini terus bertambah saban tahun. Slogan \u201cRumahku, Syurgaku\u201d membuktikan betapa pentingnya keharmonian dan keutuhan keluarga itu buat pendidikan generasi masa depan negara ini."]}, {"h": ["Peluang untuk mendapatkan kemahiran", "peluang untuk menyambung pelajaran", "Pihak swastamengambil pekerjaOKU", "Bantuan modal kepadaOKU", "Penutup Karangan: Sumbangan OKU"], "p": ["Usaha berterusan membantu golongan Orang Kurang Upaya (OKU) merupakan satu tindakan yang wajar demi membolehkan golongan ini memberikan sumbangan berkesan kepada negara. Pada pendapat anda, apakah usaha-usaha yang wajar dilakukan untuk membantu golongan ini?", "Golongan orang kurang upaya (OKU) di negara ini masih boleh dikatakan umpama melukut di tepi gantang. Masyarakat tidak begitu mempedulikan kehadiran mereka, sekali gus menerima nasib seperti pungguk rindukan bulan. Orang Kurang Upaya termasuklah mereka yang mempunyai kekurangan jangka panjang fizikal, mental, intelektual, atau deria yang apabila berinteraksi dengan pelbagai halangan, boleh menyekat penyertaan penuh dan berkesan mereka dalam masyarakat. Ada juga yang menjadi cacat akibat mengalami kemalangan yang menjejaskan anggota badan. Mereka tidak dapat menjalani kehidupan yang sempurna kerana kekurangan yang dimiliki. Mereka perlu dibantu untuk melakukan sesuatu pekerjaan. Sebagai masyarakat yang cakna dan bertanggungjawab kita haruslah membantu golongan ini menikmati hidup yang sama seperti mereka yang normal.", "Antara usaha untuk membantu OKU ialah menyediakan peluang untuk mendapatkan kemahiran dalam bidang tertentu. Program kemahiran tersebut sangat penting untuk melatih OKU menguasai bidang kraftangan, membaiki kenderaan dan perniagaan. Dengan cara ini mereka akan mudah untuk bekerja dan dapat menjana pendapatan keluarga walaupun cacat. Oleh itu, sokongan daripada pihak kerajaan amat diperlukan untuk membangunkan pusat-pusat latihan kemahiran OKU ini seperti Program Semai Bakti Pusat (PDK) di bawah pengawasan Felda di seluruh Negara berjaya melatih kira-kira 7,700 orang OKU dalam pelbagai bidang. Jelaslah kemahiran yang dimiliki oleh OKU itu akan membantu OKU berdikari dan menyumbangkan kepada kemajuan serta pembangunan ekonomi negara kita.", "Selain itu, pihak kerajaan perlu membuka peluang untuk menyambung pelajaran di peringkat yang lebih tinggi kepada OKU. Sistem pendidikan khas perlu diperluaskan kepada OKU yang berada di luar bandar supaya ibu bapa yang mempunyai anak-anak ini berpeluang menyekolahkan anak-anak mereka. Sehubungan itu, kemudahan pendidikan khas ini mestilah ditingkatkan bagi melahirkan para pelajar yang standing dengan pelajar yang normal. Malah pihak kerajaan juga mestilah menyediakan tempat atau kaota pengajian di peringkat Institusi Pengajian Tinggi Awam (IPTA) kepada OKU yang mendapat keputusan yang baik dalam peperiksaan Sijil Pelajaran Malaysia dan Sijil Tinggi Pelajaran Malaysia. Oleh itu, peluang ini akan meninkatkan lagi motivasi pelajar OKU untuk mengubah nasib hidup mereka kea rah yang lebih baik pada masa akan datang dengan ilmu yang dimiliki itu.", "Di samping itu, pihak swasta pula tidak boleh mengamalkan dasar pilih kasih semasa mengambil pekerja untuk berkhidmat dalam syarikat mereka. Mereka perlu bersikap adil kerana golongan OKU juga mampu menyumbangkan kemahiran yang ada untuk memajukan syarikat tersebut. Di kilang umpamanya sudah ada OKU yang bekerja sebagai operator pengeluaran, pembantu pejabat dan kerani dimana sebelum ini kerja sebegini hanya dilakukan oleh pekerja yang normal sahaja. Kita harus memuji Pasaraya Besar Carrefour telah mensasarkan 5 peratus daripada pekerjanya adalah OKU menjelang tahun 2010 nanti iaitu berjumlah kira-kira 200 orang. Oleh itu, peluang pekerjaan haruslah dibuka kepada OKU untuk membantu mereka mendapatkan kerja bagi menyara kehidupan keluarga mereka.", "Bantuan modal juga diperlukan oleh golongan OKU untuk memulakan sesuatu perniagaan. Hal ini demikian kerana rata-rata golongan ini adalah terdiri daripada orang susah atau miskin. Sehubungan itu, pihak kerajaan mestilah mengambil tindakan segera melalui Kementeriannya agar minat OKU dalam bidang ini dapat dikembangkan dari masa ke masa. Sebagai contoh dalam Rancangan Malaysia ke-9 kerajaan telah memperuntukan sebanyak RM 22 juta melalui Skim Bantuan Galakan Perniagaan OKU dibawah kelolaan Kementerian Sumber Manusia. Semua OKU yang berminat boleh membuat permohonan dan perlu mendapat sokongan daripada persatuan masing-masing. Oleh itu, bantuan kewangan atau modal ini sangat penting untuk membolehkan golongan ini meningkatkan ekonomi mereka tanpa bergantung kepada pertolongan daripada orang lain.", "Intihannya negara kita semakin maju ke hadapan, terutama ke arah merealisasikan impian menjadi negara maju berpendapatan tinggi yang memerlukan sumbangan dan komitmen semua pihak termasuk golongan OKU untuk memberikan sumbangan kepada negara dalam menjayakan impian berkenaan. Golongan OKU juga ada peranan dan boleh memberi sumbangan sekiranya diberi peluang. Semua pihak perlu berganding bahu, bak kata peribahasa berat sama dipikul, ringan sama dijinjing, bagi membela nasib dan masa depan golongan OKU. Sekiranya kita tidak bersungguh-sunggguh membantu golongan ini sudah pasti mereka akan terus tersisih dalam era pemodenan Negara kita."]}, {"h": ["memperindah tempat tinggal", "membersihkan tempat tinggal daripada menjadi vektor", "memupuk amalan perpaduan", "memupuk nilai murni", "menghidupkan semangat kejiranan", "Kesimpulan amalan gotong royong"], "p": ["Dalam meniti kehidupan yang bertunjangkan nawaitu materialistik dan individualistik marcapada ini, kita seyogianya memahami maksud amalan bergotong royong. Amalan ini merupakan budaya yang dipraktikkan sejak generasi dulu dan amalan ini dianggap tak lapuk dek hujan, tak lekang dek panas. Peribahasa ini menunjukkan warisan budaya atau amalan bangsa wajar dilestarikan agar sentiasa releven dan diingati oleh masyarakat Malaysia, terutamanya generasi alaf baru ini. Yang berlaku sekarang, budaya yang diingini hanyalah keseronokan dan keselesaan yang tidak mahu dipertanggungjawabkan. Fenomena ini melunturkan semangat memupuk amalan bergotong-royong. Tepuk dada, tanya selera; berapa ramaikah yang menghayati maksud gotong-royong dan melaksanakannya? Berapakah peratus daripada golongan muda generasi kini yang telah bergotong- royong untuk membersihkan sesuatu tempat? Oleh hal yang demikian, kita mestilah mengenali faedah bergotong-royong dan menjalankan kegiatan bergotong-royong ini.", "Kebaikan amalan bergotong-royong yang paling signifikan ialah dapat memperindah tempat tinggal. Kebersihan tempat tinggal merupakan keperluan asas untuk hidup dengan selesa. Dengan amalan kemasyarakatan ini, tempat tinggal kita tidak akan menjadi sekadar indah khabar daripada rupa. Sebagai insan biasa, kita tentu mahu akan kecantikan tempat tinggal kita dipuji oleh orang lain. Dengan melaksanakan amalan gotong\u2013royong, kita dapat memperindah sendiri kawasan tempat tinggal dan memahami jiran dengan lebih mendalam. Fenomena ini persis peribahasa tak kenal maka tak cinta. Apabila kawasan tempat tinggal kita sentiasa bersih dan indah, rakan-rakan sendiri akan menyukai kawasan tempat tinggal kita secara langsung dan akan sentiasa menziarahi kita.", "Sebagai seorang penghuni bumi, kita boleh mengaktifkan diri dalam amalan bergotong-royong untuk menghijaukan bumi. Bak kata peribahasa, sambil menyelam minum air. Dengan mengaktifkan diri dalam amalan bergotong\u2013 royong, kita juga dapat lebih memahami kepentingan kegiatan bergotong-royong dan akan mewujudkan masyarakat yang bekerjasama. Benarlah kata peribahasa, bersatu kita teguh, bercerai kita roboh . Kita harus mengapresiasi amalan ini sebelum kewujudannya dipandang sepi oleh masyarakat. Janganlah kita lupa bahawa di mana ada kemahuan, di situ ada jalannya.", "Selain itu, amalan bergotong-royong seyogianya menjadi satu daripada aktiviti kehidupan yang penting sebagai langkah membersihkan tempat tinggal daripada menjadi vektor penyakit. Dengan berbuat begitu, kita dapat mencegah dan menjauhi penyakit kerana mencegah lebih baik daripada mengubati. Secara peribadi, saya berpendapat bahawa kegiatan ini amat berfaedah dan mesti diamalkan sejak kecil kerana melentur buluh biarlah dari rebungnya. Dengan menjadikan amalan ini sebagai aktiviti penting dalam kehidupan, kita dapat banyak memperoleh pengalaman dan pengetahuan daripada amalan tersebut. Kita juga dapat mengetahui betapa senangnya untuk menyelesaikan sesuatu kerja dengan tenaga kerja yang ramai jika kita mengaktifkan diri dalam kegiatan bergotong-royong. Oleh hal yang demikian, amalan ini harus diingati dari satu generasi kepada satu generasi. Amalan ini juga boleh dipraktikkan untuk mengekalkan kesihatan dan keadaan yang selesa di kawasan tempat tinggal .", "Tak tumbuh tak melata, tak sungguh orang tak kata. Kegiatan bergotong-royong memainkan peranan yang amat penting sebagai agen perpaduan . Hal ini dikatakan demikian kerana kajian yang dijalankan oleh Jabatan Perpaduan Negara yang mendapati jurang pemisah antara kaum semakin lebar dari setahun ke setahun kerana rambut sama hitam, hati lain-lain. Dengan menjalankan kegiatan bergotong-royong kita dapat menghapuskan sikap masyarakat yang seperti enau di dalam belukar, melepaskan pucuk masing- masing. Apabila seseorang yang berlainan kaum berinteraksi dengan seseorang yang berlainan kaum, kita dapat mengenali kebudayaan kaum-kaum masing-masing kerana masuk ke kandang kambing mengembek, masuk ke kandang kerbau menguak. Melalui kegiatan bergotong-royong, kita akan lebih mempercayai masyarakat sekeliling dan menghormati sesama insan. Dengan ini, kita akan hidup saling membantu bagai aur dengan tebing .", "Melalui kegiatan yang afdal ini , kita dapat memupuk nilai murni dalam sanubari kita. Hal ini seperti yang dikatakan oleh Tun Dr.Mahathir, mantan Perdana Menteri ke-4 pernah menegaskan bahawa dengan melibatkan diri dalam kegiatan bergotong-royong, kita berupaya menerapkan pelbagai nilai murni dalam diri. Fenomena ini sama seperti sambil menyelam ,minum air. Jelas beliau semasa merasmikan kempen bergotong-royong pada peringkat nasional, awal tahun 2003. Nilai murni yang diterapkan akan mentransformasikan kita sebagai orang yang lebih disukai dan diterima oleh masyarakat. Amalan ini juga mampu memasyarakatkan rakyat Malaysia oleh sebab bulat air kerana pembetung, bulat manusia kerana muafakat.", "Aktiviti bergotong-royong sememangnya dapat menghidupkan semangat kejiranan. Dengan berbuat demikian, kita dapat mengenali jiran secara mendalam. Selepas terlaksananya aktiviti ini , kita akan terpanggil untuk membuka hati kita lalu menegur jiran kita. Pembahagian tugas akan dapat dijalankan semasa aktiviti bergotong-royong dijalankan dan semua orang akan merasai semangat bersatu padu. Sebagai contoh, aktiviti yang boleh diadakan secara bergotong-royong ialah membersihkan kawasan taman, menyediakan hidangan untuk kenduri-kendara, dan sebagainya.", "Melalui cara ini, kita dapat menjalin dan meningkatkan hubungan sesama jiran. Bak kata pepatah, berat sama dipikul, ringan sama dijinjing. Jiran ialah orang yang tinggal di sekitar rumah kita, iaitu di sebelah, di hadapan, dan juga di belakang rumah kita. Jiran sangat penting kerana merekalah yang akan menjadi sahabat kita dan orang yang pertama akan membantu apabila kita menghadapi kesusahan nanti. Tidak percaya? Janganlah lupa bahawa pepatah Melayu ada mengatakan bahawa Jiran sepakat membawa berkat\u201d.", "Intihanya, amalan bergotong-royong membawa faedah yang banyak. Dengan mengamalkan semangat ini, bumi akan menjadi sebuah tempat yang lebih indah secara tidak langsung. Bak kata pepatah, ke bukit sama didaki, ke lurah sama dituruni. Amalan ini tidak akan dilupai. Sebagai penutup wacana, amalan gotong-royong merupakan tanggungjawab yang penting bagi setiap orang untuk mewujudkan kualiti kehidupan yang optimum. Marilah kita belajar amalan yang baik dan amalkannya dalam kehidupan harian. Bak kata pepatah, yang baik dijadikan teladan, yang buruk dijadikan sempadan."]}, {"h": ["Memupuk nilai murni dalam diri pelajar", "Ibu Bapamemantau pergerakan anak", "Pembantuan persatuan penduduk", "Menggunakanmedia sosial untuk berhubung dengan pelajar", "PenutupKarangan Masalah Ponteng Sekolah"], "p": ["Sudah terang lagi bersuluh, gejala ponteng sekolah merupakan masalah yang masih membelenggu institusi pendidikan negara walaupun telah melalui zaman pasca-2020. Gejala ponteng sekolah ini dikatakan berpunca daripada sikap pelajar itu sendiri. mereka juga sering terpengaruh oleh rakan sebaya. Sikap ibu bapa juga menjadi faktor yang menggalakkan gejala ini berlaku. Oleh itu, langkah bestari perlu diambil bagai menarik rambut di dalam tepung, rambut tidak putus tepung tidak berselerak agar dapat menyelesaikannya dengan bijak. Persoalan yang masih menjadi tanda tanya ialah, apakah langkah yang dapat mengatasi masalah ponteng sekolah ?", "Antara langkah bestari yang signifikan untuk mengatasi gejala ponteng sekolah ialah pihak sekolah khususnya guru-guru yang mengajar dan mendidik mereka. Para guru hendaklah bertanggungjawab memupuk nilai-nilai murni dalam diri pelajar melalui pengajaran subjek moral dan sivik supaya mereka dapat membuat penilaian antara baik dengan buruk seawal di bangku sekolah rendah lagi. Keadaan ini akan menyebabkan pelajar tidak akan melakukan tindakan untuk ponteng sekolah. Jelaslah bahawa tugas pendidik bukanlah hanya mengajar sahaja malah membentuk diri pelajar menjadi insan kamil", "Selain pihak sekolah, ibu bapa dan ahli keluarga turut berperanan besar dalam menangani gejala ponteng sekolah. Ibu bapa hendaklah bersikap proaktif dengan memantau pergerakan anak-anak dengan rakan mereka. Sesekali ibu bapa hendaklah hadir ke sekolah untuk menghadiri program anjuran sekolah seperti Hari Sukan Tahunan, Hari Kantin dan Hari Kecemerlangan Pelajar. Selain menghadiri program, ibu bapa dapat berkenalan dengan guru sambil memantau aktiviti anak dan rakan-rakan mereka bak kata sambil menyelam minum air. Dengan cara ini, ibu bapa dapat membantu guru mengurangkan gejala ponteng sekolah. Tegasnya, ibu bapa mampu berperanan dalam menyelesaikan gejala ponteng sekolah.", "Di samping itu, masyarakat juga berperanan membantu pihak sekolah mengatasi masalah ponteng sekolah. Persatuan penduduk di sesebuah taman perumahan hendaklah menganjurkan aktiviti yang melibatkan pelajar sekolah. Sebagai contoh, Program Pencegahan Denggi anjuran persatuan penduduk yang melibatkan Skuad Anti Denggi yang ditubuhkan di sekolah. Dengan cara ini pelajar akan berasa malu untuk melakukan perbuatan yang tidak baik seperti ponteng sekolah kerana wajah mereka dikenali oleh semua penduduk apatah lagi jika pelajar menetap di kawasan perumahan tersebut, maka penduduk pasti akan mengenali ibu bapa pelajar teersebut. Jelaslah bahawa dengan penglibatan masyarakat, gejala ponteng sekolah dapat diatasi dengan mudah.", "Pada era \u201cdotcom\u201d ini, media sosial menjadi sebahagian daripada kehidupan remaja khususnya pelajar sekolah. Media sosial hendaklah digunakan sebagai medium untuk berhubung dengan pelajar seperti Whatsapp Berkumpulan untuk kelas masing-masing. Tujuannya adalah untuk membantu guru memantau pergerakan pelajar melalui rakan mereka. Oleh sebab itu, mereka tidak berani untuk melakukan tindakan memonteng kelas atau sekolah. Dengan cara ini, guru-guru lebih mudah untuk menghabiskan proses pengajaran dan pembelajaran di kelas. Tegasnya, media sosial turut membantu guru-guru menyelesaikan masalah ponteng sekolah.", "Kesimpulannya, gejala ponteng sekolah bukanlah isu baharu tetapi isu lama yang masih belum ketemu jalan penyelesaiannnya disebabkan oleh sikap tunggu dan lihat yang akhirnya membawa padah. Jika tiada usaha untuk menyelesaikan masalah ini, pelbagai masalah akan timbul pada kemudian harinya yang akan merencatkan pembangunan insan yang direncanakan oleh pemimpin masa ini demi melahirkan pemimpin masa hadapan yang berdisiplin, berakhlak mulia, dan bersopan santun sebagai satu persediaan menjelang Wawasan Kemakmuran Bersama 2030."]}, {"h": ["Sifat syukur kepada sang pencipta", "Menghargai jasa barisan hadapan ", "Sentiasa berjimat cermat dalam perbelanjaan harian", "Menjaga kebersihan diri", "Kesimpulan karangan Pandemik Covid 19"], "p": ["Sebagaimana yang kita ketahui, tahun 2020 merupakan tahun yang ditunggu dan didamba sejak zaman nenek moyang kita lagi. Pelbagai harapan yang tinggi telah ditaruhkan dalam kemajuan negara daripada aspek infrastruktur, pengangkutan dan ekonomi apabila menjelang era globalisasi seperti apa yang dimaktubkan dalam Wawasan 2020. Walaubagaimanapun, kita sebagai hamba hanya mampu merancang, Tuhan yang maha menentukan segalanya. Pada pertengahan bulan Disember 2019, seantero dunia termasuk Malaysia telah dikejutkan dengan wabak pandemik yang berasal daripada negara China. Menurut sumber internet, Covid-19 atau lebih dikenali sebagai penyakit koronavirus merupakan penyakit berjangkit yang mengganggu saluran pernafasan dan boleh membawa maut jika tidak menerima rawatan awal.", "Penyakit ini sangat mudah berjangkit daripada seseorang individu ke individu yang lain hanya melalui sentuhan. Beberapa cara untuk mengatasi pandemik ini termasuklah mengekalkan jarak satu meter antara manusia, memakai pelitup muka jika bergejala , tidak bersesak-sesak di kawasan awam dan sebagainya. Statistik jumlah kes pesakit koronavirus di Malaysia tidak menentu kerana bergantung kepada kepatuhan rakyat terhadap SOP yang ditetapkan dan kepakaran serta kemampuan barisan hadapan menghadapi masalah global ini. Kehadiran wabak yang memberi impak besar dan hampir melumpuhkan sosioekonomi dunia ini telah memberi pelbagai iktibar dan mengajar kita erti kehidupan yang sebenar.", "Daripada sudut kerohanian, sifat syukur kepada sang pencipta wajarlah dizahirkan di dalam jiwa raga setiap makhluk yang bergelar manusia. Pelbagai bantuan daripada aspek kewangan, makanan dan perubatan telah diberikan oleh kerajaan ketika perintah kawalan pergerakan kepada semua warganegara tidak mengira bangsa dan agama. Kebanyakan negara luar seperti Palestin bukan sahaja kekurangan bekalan makanan yang menyebabkan kelaparan malahan bekalan perubatan serta kakitangan perubatan untuk merawat pesakit juga tidak mencukupi. Hal ini berlaku demikian kerana kesukaran kemasukan bantuan bekalan di sempadan setiap negara yang dikawal ketat oleh pihak berkuasa. Walaubagaimanapun, kerajaan Malaysia sangat menitikberatkan kebajikan seluruh rakyat dengan berbagai-bagai cara.", "Sebagai contoh, kerajaan berusaha mengumpulkan gelandangan di pusat perlindungan sementara dan membekalkan sumber makanan di kawasan perintah kawalan pergerakan diperketatkan. Kesihatan yang baik sepanjang tempoh kuarintin juga merupakan rezeki yang dikurniakan oleh Allah. Di tanah air kita sendiri, lebih seratus nyawa penghidap penyakit koronavirus telah terkorban kerana tidak mampu diselamatkan. Oleh itu ,setiap insan perlulah memahat rasa syukur kepada Allah kerana ditakdirkan untuk menjalani kehidupan norma baharu di negara yang mempunyai pentadbiran yang sangat cekap dan pemimpin yang bijak dan bertanggungjawab.", "Sebagai rakyat malaysia yang berperikemanusiaan, kita wajarlah menghargai jasa dan bakti yang dicurahkan oleh barisan hadapan yang sentiasa berusaha bersungguh-sungguh dan bertungkuh lumus menghapuskan wabak ini. Misalnya, ketua pengarah kesihatan yang turun padang setiap hari dalam sidang media harian, para pemimpin yang berfikir secara bijak untuk menstabilkan sosio ekonomi negara, doktor dan jururawat yang tidak mengenal erti penat lelah merawat pesakit, polis dan askar yang bersiap siaga di sempadan setiap negeri, pekerja pembersihan, penghantar makanan, para pendidik dan lain-lain. Insan-insan ini bukan sahaja sanggup tidak bertemu keluarga yang tersayang berbulan-bulan serta mengabaikan pengurusan diri malahan wira kita sanggup merisikokan nyawa yang tidak ternilai demi memegang amanah Allah. Betapa besarnya pengorbanan mereka terhadap tanah air yang tercinta.", "Oleh itu, cara-cara untuk menghargai jasa insan-insan hebat ini adalah mematuhi peraturan yang dipinta oleh kerajaaan dan tidak lupa untuk menitipkan nama mereka di dalam doa harian. Pengorbanan dan bakti yang dicurahkan tidak mampu dibalas dengan ungkapan kata terima kasih atau wang ringgit tetapi diharap mendapat balasan syurga di akhirat kelak. Jasa barisan hadapan akan dikenang di dalam jiwa setiap individu hingga ke akhir zaman. Bak kata pepatah melayu, harimau mati meninggalkan belang, manusia mati meninggalkan nama.", "Di samping itu, salah satu pengajaran Pandemik Covid 19 yang perlu diambil termasuklah kita wajarlah sentiasa berjimat cermat dalam perbelanjaan harian. Pergerakan setiap individu dikawal ketat telah menyebabkan hampir semua sektor perindustrian ditutup dalam tempoh yang lama. Justeru, ramai rakyat malaysia yang kehilangan pekerjaan dan disekat gaji bulanan. Ekonomi negara telah jatuh merudum kerana sektor perdagangan, pelancongan dan banyak lagi telah terjejas. Oleh itu, kerajaan telah memainkan peranan dengan menghulurkan bantuan dari segi kewangan dan menyediakan keperluan harian untuk golongan fakir miskin. Wang simpanan di bank menjadi harapan untuk meneruskan kelangsungan hidup bagi golongan yang tidak berkemampuan.", "Setiap orang wajarlah mengukur baju di badan sendiri dengan berbelanja secara bijak seperti membeli keperluan dan tidak mengikut kehendak. Kebanyakan rakyat Malaysia juga telah mengambil inisiatif sendiri dengan berniaga makanan atau pakaian secara kecil-kecilan di dalam talian untuk menampung perbelanjaan keluarga. Pembaziran merupakan perkara yang wajib dielakkan ketika waktu-waktu sesak sebegini Berjimat cermat adalah amalan mahmudah yang perlu diamalkan agar menjalani kehidupan yang sejahtera dan harmoni walaupun menerima perubahan yang drastik.", "Kebersihan diri merupakan aspek utama yang harus diberi perhatian ketika musim koronavirus ini. Kita perlulah menjaga kebersihan demi kesejahteraan hidup. Pelbagai cara menjaga kebersihan telah diuar-uarkan oleh Kementerian Kesihatan Malaysia sama ada di kaca televisyen atau di media sosial untuk menambah pengetahuan rakyat tentang betapa pentingnya menjaga kebersihan. Contohnya, etika batuk dan bersin yang betul, kewajipan pemakaian pelitup muka di tempat awam, kerap menggunakan cecair pembasmi kuman, penjagaan jarak sosial dan cara mencuci tangan. Kewajipan memakai pelitup muka tidak boleh menjadi alasan untuk pelitup muka dibuang begitu sahaja di merata-rata tempat . Persekitaran yang bersih juga sangat berkait rapat dengan kesihatan diri.", "Kluster baharu yang wujud menyebabkan stastik kes aktif meningkat juga berpunca daripada individu yang tidak prihatin terhadap kebersihan diri. Sesetengah pesakit koronavirus sangat mementingkan diri sendiri bagai enau dalam belukar melepaskan pucuk masing masing kerana tidak mematuhi SOP yang ditetapkan seperti keluar ke tempat awam dengan tidak memakai pelitup muka dalam tempoh kuarintin selama 14 hari. Jika setiap individu tidak menggalas tanggungjawab untuk menjaga kebersihan diri, maka usaha dan pengorbanan hanyalah seperti mencurah air ke daun keladi. Tuntasnya, sebagai rakyat malaysia yang mementingkan gaya hidup sihat, kita hendaklah menjaga kebersihan diri dan persekitaran agar dikurniakan tahap kesihatan yang baik dan mengelakkan diri daripada penyakit berbahaya.", "Sudah terang lagi bersuluh, kehadiran pandemik Covid-19 merupakan ujian atau dugaan besar yang telah memberi banyak pengajaran kepada kita. Pengajaran dan iktibar daripada musibah ini wajarlah diambil kerana setiap yang berlaku pasti ada hikmahnya. Kita haruslah bersangka baik terhadap Allah dan berfikiran positif untuk menjalani kehidupan norma baharu dalam meniti arus kemodenan ini walaupun menghadapi masalah global yang serius.", "Pandemik Covid-19 ini telah mencipta sejarah dunia yang akan diingati dan diterokai oleh generasi akan datang di masa hadapan. Doa dikirimkan kepada saintis dan doktor di makmal yang berusaha sedaya upaya selagi hayat dikandung badan demi mencipta vaksin atau ubat yang boleh menyembuhkan penyakit koronavirus. Harapan untuk penyakit berjangkit ini lenyap daripada muka bumi ini bukanlah sesuatu yg mustahil jika setiap makhluk yang berakal sentiasa berganding bahu bagai aur dengan tebing, bertanggungjawab dan prihatin untuk membanteras wabak penyakit koronavirus. Terima kasih kepada Allah atas ujian yang telah memberi kesedaran dan pengajaran yang bernilai kepada makhluknya. Sesungguhnya Allah tidak menguji hambanya melebihi kemampuan mereka."]}, {"h": ["Poster impian", "Misi mencapai visi ", "Belajar secara berkumpulan", "Memberi tumpuan di dalam kelas", "Penutup Karangan Kaedah belajar"], "p": ["Kalau tidak dipecahkan ruyong, manakan dapat sagunya, peribahasa Melayu lama ini menyatakan bahawa untuk seseorang harus berusaha untuk mendapatkan sesuatu yang diingininya. Kata-kata pujangga ini amat tepat untuk kita fahami agar tidak ketinggalan daripada arus kemajuan negara yang sedang memecut laju untuk mencapai status negara maju. Oleh itu, bagi memastikan remaja hari ini tidak tercicir daripada rantaian tersebut, mereka hendaklah belajar bersungguh-sungguh untuk mencapai sesuatu yang diingini serta berada dalam lingkungan pasaran pekerjaan dan pasaran ekonomi. Persoalan yang bermain di dalam horizon pemikiran kita ialah, apakah cara belajar yang berkesan untuk membantu remaja agar mereka menjadi golongan yang diperlukan dalam pasaran pekerjaan?", "Antara cara belajar yang jarang dilakukan oleh pelajar ialah poster impian. Kebiasaannya poster impian ini dibuat pada awal tahun sebagai pelan perancangan untuk mencapai impian tersebut. Bagi seseorang pelajar, mereka boleh menjelaskan impian atau keinginan diri dan perasaan dalam poster impian tersebut. Sebagai contoh, pelajar boleh menampal gambar universiti yang menjadi idamannya, atau keputusan SPM yang hendak dicapai. Apatah lagi penyediaan poster impian ini menggambarkan matlamat yang jelas untuk dicapai oleh seseorang pelajar. Secara tidak langsung, poster impian ini mendidik pelajar untuk teguh pendirian dengan satu impian yang ingin dicapai. Sesungguhnya, manusia yang tidak merancang sebenarnya merancang untuk gagal.", "Kaedah belajar yang masih berkait dengan langkah yang pertama iaitu misi mencapai visi yang telah dilakar dalam poster impian. Pelajar yang ada perancangan masa hadapan akan menyusun strategi pembelajaran di rumah dan di sekolah. Mereka akan menyediakan satu jadual belajar agar dapat memastikan mereka tidak ketinggalan dalam aktiviti sekolah dan aktiviti di rumah. Malah jadual belajar dapat mengelakkan pelajar daripada melakukan kerja sekolah pada saat akhir lalu akan menghasilkan kerja yang tidak sempurna. Dengan cara ini, pelajar akan berdisiplin dan menghargai masa kerana masa itu emas. Maka jelas sekali bahawa penyusunan jadual belajar sangat diperlukan oleh pelajar untuk membantu pelajar dapat belajar dengan berkesan.", "Dari sudut yang berlainan pula, belajar secara berkumpulan juga merupakan cara belajar yang berkesan. Sebagai contoh, sekumpulan pelajar yang terdiri daripada 6 orang akan belajar bersama-sama dan masing-masing akan mengupas tajuk atau topik setiap mata pelajaran. Hal ini akan dapat meningkatkan kemahiran setiap pelajar dalam kumpulan tersebut menguasai mata pelajaran. Malah semangat tolong-menolong bagai aur dengan tebing akan dapat diwujudkan dalam kalangan ahli kumpulan. Oleh itu, belajar berkumpulan bukan sahaja sebagai cara belajar berkesan malah menjadi penanda aras untuk memilih rakan sejati.", "Pada masa yang sama, seseorang pelajar harus memberi tumpuan dan perhatian ketika guru sedang mengajar di dalam kelas. Hal ini dikatakan demikian kerana kebanyakan guru yang mengajar telah dilatih dan mempunyai kepakaran dalam bidang masing-masing. Dengan kepakaran yang ada di sekolah, pelajar-pelajar seharusnya memberi fokus dan tumpuan kepada guru yang memberi pengajaran di dalam kelas. Perahu sudah di air dayung sudah di tangan, maka pelajar sepatutnya mengambil peluang yang ada di sekolah untuk menimba ilmu pengetahuan kerana mereka bersama dengan guru yang mampu mengubah masa depan mereka. Tegasnya, hanya jauhari yang mengenal manikam.", "Secara keseluruhannya, cara belajar yang berkesan menjadi inti pati seseorang untuk terus kekal bersemangat menuntut ilmu pengetahuan biar dilanda pelbagai masalah yang menimpa mereka. Oleh itu, ibu bapa hendaklah sentiasa memberi sokongan kepada anak-anak agar mereka dapat menikmati kejayaan dalam pelajaran seterusnya membina kerjaya untuk masa depan mereka dan negara."]}, {"h": ["Senarai Nota Komsas Tingkatan 1", "Senarai Nota Komsas Tingkatan 2", "Senarai Nota Komsas Tingkatan 3", "Senarai Nota Komsas Tingkatan 4", "Senarai Nota Komsas Tingkatan 5"], "p": ["Di samping itu, novel dalam KOMSAS akan berbeza mengikut edisi negeri. Anda boleh merujuk kepada nota novel, termasuklah tema, persoalan, sinopsis, binaan plot, teknik plot, watak perwatakan, latar tempat, latar masa, latar masyarakat, gaya bahasa, nilai dan pengajaran."]}, {"h": ["Perkhidmatan yang pantas dan segera", "Tidak perlu membawa tunai", "Lebih selamat", "Setiap transaksi dapat direkodkan", "Menjimatkan wang perbelanjaan", "Penutup Karangan Kelebihan E-Wallet "], "p": ["E-dompet atau e-wallet merupakan devais elektronik atau dalam talian yang membenarkan transaksi dilakukan melalui telefon pintar. Kebanyakan e-dompet seperti kad kredit atau debit dihubungkan kepada akaun bank pengguna untuk membuat pembayaran. Selain itu, pengguna dihubungkan melalui imbasan kod QR. Di Malaysia, penggunaan e-dompet membayar bil, membeli makanan, tol, petrol, barangan peribadi dan perbelanjaan runcit. Bank Negara Malaysia mengatakan bahawa nilai transaksi e-dompet di Malaysia telah melebihi RM10 bilion dalam tahun 2019. Persoalannya, apakah kelebihan E-Wallet terhadap pengguna dan masyarakat kita.", "Kelebihan E-Wallet yang paling penting ialah perkhidmatan yang pantas dan segera. Dalam dunia internet hari ini, masyarakat tidak dapat menunggu dua atau tiga hari untuk melihat transaksi kewangan disampaikan. Kita juga tidak suka menghabiskan masa semata-mata beratur panjang di kaunter untuk membayar bil, tiket parkir atau barangan lain. Dengan menggunakan perkhidmatan E-Wallet, transaksi kewangan dapat dijalankan dalam beberapa saat. Hal ini telah membantu kita untuk menjimatkan masa dan proses pembayaran.", "Selain itu, E-dompet merupakan proses membawa wang yang lebih mudah dan selesa kerana tidak perlu membawa tunai. Dengan menggunakan E-dompet, nilai-nilai wang dan transaksi kewangan dijalankan dalam talian, kita tidak perlu membawa sebarang tunai. Sebagai contoh, nilai tunai RM1,000 yang diletakkan di dalam dompet menjadikan dompet lebih tebal dan sukar dimasukkan ke dalam poket seluar. Keadaan ini boleh memberikan peluang kepada pencuri mengintai dan mencari masa menyeluk saku dan mengambil wang tanpa izin.", "Penggunaan digital piawaian tinggi menjadikan data lebih selamat jika berbanding dengan tunai. Andainya kita kehilangan kad, telefon atau devais yang menyimpan maklumat perbankan, kita boleh menghalang penggunaan kad tersebut melalui bank. Agensi penyedia e-dompet juga boleh menghalang penggunaan tidak sah melalui kawalan kata kunci yang disahkan melalui mesej yang dihantar kepada telefon berdaftar. Penggunaan Transaction Authorization Code (TAC) yang mengandungi enam digit kod pengesahan adalah pelindung tambahan keselamatan untuk mengesahkan tuan punya nombor telefon.", "Rekod transaksi merupakan salah satu kelebihan e-wallet. Biasanya pengguna tidak dapat mengingati transaksi pembelian yang lepas. Dengan menggunakan e-dompet, mereka dapat melihat kembali semua transaksi pembelian kerana setiap transaksi akan direkodkan. Cara ini dapat membantu mereka menguruskan aktiviti pembelian dengan berhemah. Pengguna sendiri yang mengawal dan menentukan tabiat pembelian supaya dapat mengurus kewangan dengan lebih berhemat.", "Penggunaan e-dompet turut menjimatkan wang perbelanjaan. Melalui kaedah yang tradisional, pengguna yang hendak membayar bil atau membeli barang perlu menggunakan kenderaan, membayar parkir dan beratur untuk pembayaran. Apabila sampai ke tempat yang dituju, mereka telah menggunakan perbelanjaan yang menyedut wang mereka. Dengan kaedah e-dompet, mereka hanya menggunakan telefon pintar atau komputer di rumah untuk membuat pembayaran atau memesan barang yang akan dihantar ke rumah.", "Kesimpulannya, kelebihan penggunaan e-dompet berbanding tradisional adalah lebih laju, lebih selesa, lebih mudah, selamat, terkawal dan jaminan perlindungan data. Masyarakat yang celik internet tidak akan menunggu lama untuk beralih menggunakan e-dompet berbanding wang tunai dalam urusan pembelian dan pembayaran. Hanya dengan memiliki sebuah akaun bank, pengguna dapat mengoperasi e-dompet dalam tempoh yang singkat. Orang ramai yang semakin kritikal dalam pengurusan perbelanjaan kewangan akan mencari platform yang dapat mengurangkan pengaliran keluar wang mereka untuk aktiviti pasif seperti beratur panjang untuk membayar bil elektrik. Sistem ekologi e-dompet akan berkembang dan meluas di Malaysia."]}, {"h": ["Badan sihat, minda cerdas", "Kegiatan sukan mengelakkan penyakit berbahaya", "Kegiatan sukan memupuk sahsiah terpuji", "Kepentingan sukan: memupuk semangat perpaduan", "Penutup karangan kebaikan sukan"], "p": ["Setiap pelajar diwajibkan menyertai sekurang-kurangnya satu kegiatan sukan dalam peringkat sekolah. Murid-murid yang aktif dalam bidang sukan seperti sepak takraw, bola sepak dan badminton selalunya mempunyai sahsiah terpuji. Huraikan kepentingan dan kebaikan sukan.", "Setiap pelajar diwajibkan menyertai aktiviti sukan di sekolah. Kerajaan telah menetapkan 10 peratus markah kokurikulum sebagai syarat kemasukan pelajar ke Institusi Pengajian Tinggi awam atau swasta untuk menunjukkan bahawa aktiviti kokurikulum khususnya kegiatan sukan sangat penting untuk diceburi oleh pelajar sekolah.", "Sebagai membuktikan lagi keseriusan kerajaan, Kementerian Pendidikan telah melancarkan dasar 1Murid 1Sukan, iaitu setiap pelajar diwajibkan menyertai sekurang-kurangnya satu sukan di sekolah amat tepat kerana aktiviti sukan mendatangkan banyak faedah kepada pelajar. Program1Murid 1Sukan dapat melahirkan keyakinan bahawa dasar ini mampu membina generasi yang sihat\u00a0 dan pada masa yang sama berupaya melahirkan modal insan yang mampu bersaing di peringkat antarabangsa. Jadi, pelajar harus sedar bahawa terdapat kebaikan sukan yang boleh diperoleh.", "Kebaikan sukan yang akan diperoleh apabila pelajar menyertai aktiviti sukan adalah mampu melahirkan masyarakat yang sihat tubuh badan dan minda yang cerdas.\u00a0Kegiatan sukan yang diceburi oleh pelajar sekolah mampu menjadikan badan mereka sihat, sekali gus dapat mengelakkan diri mereka daripada menghidap sebarang penyakit berbahaya. Apabila mereka bersukan, badan mereka akan berpeluh sekali gus mengeluarkan toksin yang tidak diperlukan oleh badan melalui liang-liang roma. Perjalanan darah ke seluruh tubuh menjadi lancar menjadikan diri mereka sentiasa sihat\u00a0 sekali gus minda mereka turut cerdas.", "Peribahasa badan sihat otak cerdas sangat bertepatan dalam hal ini kerana pelajar yang sihat dapat memberikan fokus terhadap pengajaran dan pembelajaran di dalam kelas dengan baik.\u00a0 Mereka berupaya menjadi pelajar yang cemerlang kerana tumpuan pelajar di dalam kelas adalah prasyarat utama untuk menjadi cemerlang. Dr. Ismail Zain, pakar kaunseling pendidikan menyatakan bahawa pelajar yang fokus ketika guru mengajar di dalam kelas sudah sebelah kaki menuju kecemerlangan. Kata-kata ini membuktikan bahawa pelajar mampu fokus di dalam kelas jika badan mereka sihat kerana badan yang tidak sihat akan menyebabkan mereka berasa letih dan mengantuk.", "Selain itu, pelajar yang sihat juga mampu mengelakkan diri mereka daripada sebarang penyakit berbahaya. Hal ini demikian kerana toksin yang dikeluarkan melalui peluh telah menyebabkan lemak dalam badan terbakar ekoran daripada aktiviti sukan yang dilakukan. Penyakit-penyakit berbahaya seperti obesiti, serangan jantung, darah tinggi dan kencing manis dapat dihindari oleh pelajar yang sihat. Menurut kajian oleh Univesiti Sains Malaysia, 30 peratus kes obesiti atau kegemukan dalam kalangan pelajar sekolah rendah di Malaysia telah direkodkan sepanjang tahun lalu. Perangkaan ini amat membimbangkan kerana obesiti menjadi faktor utama yang menyebabkan penyakit-penyakit berbahaya seperti serangan jantung, darah tinggi dan kencing manis.", "Oleh hal yang demikian, penglibatan dalam aktiviti sukan dalam kalangan pelajar perlu dititikberatkan kerana kita tidak mahu pelajar yang menjadi aset negara ini nanti menderita akibat penyakit berbahaya. Sudah terang lagi bersuluh, aktiviti sukan mampu melahirkan pelajar yang sihat sekali gus memiliki minda yang cerdas.", "Selain itu, aktiviti bersukan juga dapat memupuk sahsiah yang terpuji dalam diri pelajar. Sahsiah yang terpuji dalam kalangan pelajar merupakan aspek yang menjadi fokus kerajaan masa ini kerana mereka merupakan modal insan yang akan menerajui tampuk kepimpinan negara kelak, sekali gus mampu merealisasikan Wawasan 2020 yang menjadi agenda utama negara kini. Dalam hal ini, aktiviti sukan mampu membina sahsiah terpuji seperti membentuk nilai kerjasama dalam diri pelajar di Malaysia.", "Melalui aktiviti sukan, setiap pelajar akan bekerjasama untuk memastikan sukan yang dipertandingkan akan meraih kemenangan. Tanpa nilai kerjasama semangat kesukanan dalam diri pelajar akan menjadi luntur kerana mereka mementingkan diri sendiri dan akhirnya akan merugikan pasukan. Sebagai contoh, aktiviti sukan yang melibatkan kumpulan seperti bola sepak dan hoki tidak akan menempa kejayaan jika tiada kerjasama antara pemain. Pemain penyerang yang bermain sendirian tidak akan dapat menjaringkan gol jika tidak melorongkan bola kepada penyerang lain yang memiliki ruang untuk menjaringkan gol. Sikap mementingkan diri ini akan menyebabkan pasukan tersebut akan kecundang kerana tanpa kerjasama dan semangat berpasukan kejayaan tidak akan dapat digapai.", "Di samping itu, semangat perpaduan juga akan wujud dalam diri jika pelajar melibatkan diri dalam aktiviti sukan yang membabitkan pelajar pelbagai kaum. Perpaduan antara kaum akan menjadi subur jika pelajar bertolak ansur dan saling menghormati antara satu sama lain \u00a0dalam aktiviti sukan yang diwakili oleh pelajar berlainan bangsa. Mereka perlu menganggap bahawa setiap orang mempunyai peranan masing-masing dalam pasukan dan anggapan ini secara tidak langsung dapat mewujudkan semangat perpaduan.", "Jadi, kegiatan bersukan di sekolah mampu memupuk sahsiah yang terpuji kerana pelajar dapat berkomunikasi dan berhubung sesama mereka tanpa apa-apa sekatan. Hal ini akan menyebabkan semangat perpaduan dapat dikukuhkan apabila semua pelajar bersatu dalam pasukan sekali gus berupaya meraih kemenangan, bak kata peribahasa bersatu teguh bercerai roboh. Oleh itu, jelas menunjukkan bahawa\u00a0 sahsiah yang terpuji dalam diri pelajar dapat diwujudkan apabila mereka melibatkan diri dalam aktiviti sukan.", "Kesimpulannya, kebaikan aktiviti sukan banyak manfaat kepada pelajar dan remaja. Kita haruslah membicara aktiviti sukan sebagai amalan gaya hidup sihat dan melakukan aktiviti sukan dalam kehidupan. Dengan bersukan, masyarakat akan mendapat banyak kebaikan dan menyihatkan badan. Pepatah ada mengatakan bahawa minda cerdas lahir daripada badan yang sihat. Justeru, kita boleh mengamalkan gaya hidup sihat dengan melakukan aktiviti bersukan."]}, {"h": ["pelaksanaan projek pembangunan ", "kemakmuran dan kestabilan ekonomi negara kita", "masalah kekurangan pekerja", "Penduduk tempatan tidak menghiraukan", "Penutup Karangan Pendatang Asing"], "p": ["Isu pendatang asing bukanlah satu perkara baru di negara kita. Kebanjiran pendatang asing semakin meningkat dari hari ke hari dan menjadi satu masalah kepada negara. Pekerja asing kebanyakannya datang dari negara yang mempunyai masalah dalaman seperti Indonesia, Filipina, Bangladesh, India, Myanmar, Vietnam, dan yang terbaru dari China. Berdasarkan statistik yang dikeluarkan Jabatan Imigresen, jumlah pekerja asing mencecah 6.7 juta. Jumlah itu termasuk lebih 3 juta pendatang asing yang dipercayai memasuki negara ini secara haram.", "Pertambahan pekerja asing dijangka meningkat secara mendadak berikutan pelaksanaan pelbagai projek pembangunan sepanjang pembangunan Rancangan Malaysia. Pertambahan pekerja asing memang tidak dapat dielakkan, terutama negara kita yang sedang melaksanakan Rancangan Malaysia yang memerlukan beribu-ribu pekerja baru bagi memastikan semua sektor dapat digerakkan dengan lancar.\u00a0", "Antara faktor pekerja asing lebih berminat dengan negara kita ialah kemakmuran dan kestabilan ekonominya. Kekurangan tenaga kerja tempatan juga membuka peluang kepada penduduk negara- negara luar untuk mencari rezeki di sini. Walau apa pun ramai penduduk tempatan berpendapat bahawa masalah pekerja asing ini perlu dikawal agar ia tidak menjadi lebih serius. Apa yang perlu dilakukan oleh kerajaan ialah menguatkuasakan undang-undang dengan lebih tegas. Hal ini kerana banyak pekerja asing adalah pendatang haram yang menyusup masuk dengan menggunakan dokumen palsu. Akta imigresen perlulah lebih tegas agar pendatang haram ini tidak berani bertindak lebih jauh. Perairan negara juga haruslah dikawal sepanjang masa untuk mengelakkan mereka menyusup melalui jalan laut.\u00a0", "Tidak dapat dinafikan, kadangkala pekerja asing dapat mengatasi masalah kekurangan pekerja tetapi hal yang berlaku di Nilai baru-baru ini menyedarkan negara bahawa mereka juga boleh bertindak ganas. Kita tidak mahu negara yang cukup aman ini akan menjadi kacau bilau kerana kemasukan pekerja asing yang tidak dikawal. Sesetengah pihak juga sering menyalahkan belia kerana terlalu memilih pekerjaan tetapi pernahkah mereka cuba untuk memahami masalah belia itu sendiri? Sebagai contoh walaupun belia itu tidak memilih pekerjaan tetapi adakah majikan akan mengambil pekerja tempatan dan dibayar dengan gaji yang berpatutan. Sudah tentu tidak. Majikan lebih rela mengambil pekerja asing dengan bayaran yang murah dan tidak dikenakan caruman EPF atau SOCSO. Bukankah itu lebih menguntungkan? Begitu juga sekiranya belia itu mendapat pekerjaan yang dimintanya tetapi hidup dalam sua sana di kalangan pekerja asing. Dapatkah belia itu menyesuaikan diri dalam keadaan sebegitu?\u00a0", "Penduduk tempatan kadangkala tidak menghiraukan sangat dengan kebanjiran pekerja asing. Apatah lagi jika kedatangan pekerja asing ini melancarkan lagi urusan harian mereka dengan bekerja sebagai pembantu rumah, menjaga anak, atau tukang kebun. Tetapi jika kehadiran pekerja asing ini menimbulkan pelbagai kes-kes jenayah seperti membunuh, samun bersenjata api, merogol, pecah rumah, ragut dan banyak lagi maka inilah yang menyedarkan mereka tentang keburukan pekerja asing. Banyak pendatang asing telah ditahan dan diusir di seluruh Malaysia kerana melakukan pelbagai kesalahan di negara ini.\u00a0", "Walau apa jua pendapat masyarakat tentang isu ini, kedatangan pekerja asing ini tetap ada keburukan dan kebaikannya. Terpulanglah kepada polisi kerajaan sama ada ingin kebaikan atau menghadapi masalah dengan isu ini. Untuk mencapai yang terbaik, kerajaan haruslah mengkaji segala aspek dari segi ekonomi, politik, dan sosial agar kedatangan pandatang asing ini dapat dimanfaatkan untuk pembangunan negara."]}, {"h": ["Ancaman kesihatan", "Masalah Rumah Hijau", "Pembentukan ribut taufan serta hujan monsun ", "Peningkatan strok haba", "Kesukaran untuk mendapatkan bekalan air bersih", "Memberi kesan kepada badan dan jantung", "Penutup Karangan"], "p": ["Bagi kebanyakan orang, perubahan iklim dan pemanasan global lebih banyak mengganggu sistem ekonomi berbanding dengan kesihatan diri.\u00a0 Walau bagaimanapun, kesan pemanasan global jauh lebih mendalam dan akan meninggalkan kesan kepada semua penduduk dunia.\u00a0Mungkin juga ada antara kita yang melihat mereka yang terbunuh akibat bencana alam seperti taufan, banjir dan cuaca panas sebagai nasib malang semata-mata.", "Namun, bagi yang terselamat, mereka sebenarnya terdedah kepada ancaman kesihatan selepas terselamat daripada lemas, mati kesejukan atau dehidrasi.\u00a0 Percaya atau tidak, peningkatan suhu bumi telah membunuh lebih satu juta orang di seluruh dunia sejak tahun 2000 sama ada secara langsung ataupun tidak.\u00a0Pertubuhan Kesihatan Sedunia (WHO) yang mengeluarkan perangkaan tersebut menjelaskan separuh daripada jumlah kematian itu berlaku di Asia Pasifik, benua yang paling padat penduduk. Selain itu, jumlah berkenaan belum ditambah dengan ribuan mangsa yang terbunuh akibat pencemaran udara setiap tahun ibarat\u00a0sudah jatuh ditimpa tangga.", "Pemanasan global yang berpunca daripada pencemaran udara akan menyumbang kepada peningkatan jumlah gas karbon di ruang atmosfera bumi.\u00a0Lapisan ozon bertindak memusnahkan larutan karbon dioksida kepada organik. Masalah rumah hijau yang berlaku telah menyebabkan penipisan lapisan ozon. Haba matahari yang pada kebiasaannya dapat dipantulkan ke permukaan bumi kembali ke angkasa lepas kemudiannya terperangkap dan menyebabkan suhu bumi semakin meningkat.\u00a0Akibatnya, ais di kutub-kutub mula mencair dan meningkatkan paras air laut sehingga menenggelamkan sesetengah pulau kecil dan menghakis permukaan tanah besar.", "Selain itu, suhu tinggi turut meninggalkan kesan pada aliran angin yang akan membawa kepada pembentukan lebih banyak ribut taufan serta hujan monsun yang lebih teruk daripada biasa. Contoh terbaik dapat dilihat berdasarkan kepada gelombang haba di Eropah yang menyebabkan angka kematian meningkat sejak tahun 2000.\u00a0 Gelombang \u201ckepanasan\u201d ini telah menyebabkan suhu ketika musim panas dan musim sejuk kini jauh lebih tinggi.\u00a0 Malah, ada negara seperti Amerika Syarikat dan Jepun telah dilanda ribut salji dan ribut taufan yang teruk.", "Rakyat Malaysia mungkin dapat menyesuaikan diri dengan suhu yang tinggi dan panas terik memandangkan sudah biasa dengan iklim tropika bak kata pepatah,\u00a0\u201calah bisa tegal biasa\u201d.\u00a0Walau bagaimanapun, penduduk yang biasa hidup dengan iklim sejuk mungkin tidak dapat menyesuaikan diri dan kini mencatatkan peningkatan kematian akibat strok haba. Strok haba akan menyebabkan kegagalan semua organ badan berfungsi, sama seperti yang berlaku kepada pesakit demam panas. Begitu juga dengan penyakit radang paru-paru yang berpunca daripada penyebaran meluas bakteria yang menyerang paru-paru berikutan cuaca panas dan lembap serta beberapa faktor lain. Sebarang bentuk perubahan melampau pasti akan memberi kesan paling buruk kepada bayi, kanak-kanak, dan warga emas yang merupakan golongan paling mudah terdedah menjadi mangsa pertama bencana alam.", "Kesukaran untuk mendapatkan bekalan air bersih akan mendedahkan orang ramai kepada air yang dicemari pelbagai jenis kuman. Kesihatan diri sudah pasti akan terancam jika air tercemar digunakan sebagai air minuman, memasak, membasuh atau membersihkan diri. Bilangan kes cirit-birit , taun dan pelbagai penyakit bawaan air dilihat meningkat dengan mendadak ketika musim banjir. Situasi ini diburukkan lagi dengan peningkatan penyakit bawaan nyamuk akibat pembiakan nyamuk di dalam tompokan air bertakung yang ditinggalkan arus banjir. Takungan air ini menjadi tempat strategik untuk kuman yang pantas membiak kerana mendapat bekalan makanan yang cukup dari tumbuhan dan bangkai haiwan yang mereput.", "Masalah ini juga memberi kesan yang buruk kepada mereka yang gemar bersenam dan beriadah di luar. Hal ini demikian kerana gas rumah hijau seperti karbon monoksida kini semakin banyak dalam udara terutamanya di kawasan bandar dan kawasan yang mempunyai bilangan kenderaan yang banyak. Apabila gas ini disedut terlalu banyak, ketika bersenam atau beriadah, menyebabkan kandungan oksigen darah jatuh mendadak dan kandungan gas karbon monoksida yang banyak boleh memberi kesan kepada badan dan jantung.", "Pemuliharaan alam sekitar perlu dipikul bersama dan bukannya bergantung kepada kerajaan atau pertubuhan-pertubuhan dunia semata-mata bak kata kata pepatah,\u00a0\u201cringan sama dijinjing, berat sama dipikul\u201d.\u00a0Rakyat turut memainkan peranan penting dengan mengambil berat akan kesejahteraan sejagat dan tidak hanya mementingkan kemajuan sendiri tanpa mengambil kira akibat kerakusan mengejar kekayaan dunia kerana sememangnya orang yang tamak selalu rugi. Walaupun hanya dengan sumbangan kecil seperti tidak membuat pembakaran terbuka dan mengurangkan penggunaan kenderaan bermotor oleh sebanyak mungkin individu, setidak-tidaknya kita dapat membantu mengawal pemanasan global. Sayangi dan\u00a0cintailah bumi kita demi kesejahteraan dan keharmonian kehidupan generasi akan datang."]}, {"h": ["Kajian saintifiktentang pemanasan global", "Kempen kesedaran isupemanasan global", "Perjanjian pengawalan kesan rumah hijau", "Dana khas untuk membiayaipenyelidikanpemanasan global ", "Penutup Karangan Pemanasan Global"], "p": ["Isu pemanasan global dikatakan telah mencairkan ais di kawasan kutub bumi sehingga mempengaruhi perubahan iklim pula. Kejadian hujan lebat bersama-sama angin taufan yang melanda Filipina sedikit masa lalu telah membuktikan betapa isu pemanasan global ini telah mengubah sistem iklim dunia. Masyarakat sudah mula sedar akan impak negatif yang bakal dibawa oleh perubahan cuaca yang agak drastik ini kepada kehidupan harian mereka kelak. Oleh itu, pelbagai tindakan bersama boleh dilakukan oleh masyarakat dunia untuk sama-sama mengurangkan impak pemanasan global ini.", "Tindakan kerjasama awal yang boleh dilakukan oleh masyarakat antarabangsa ialah kajian-kajian saintifik boleh diusahakan untuk memperoleh data yang tepat tentang pemanasan global ini. Kewujudan data yang tepat seperti kadar pencairan ais di kutub dan sebagainya ini membolehkan masyarakat dunia membuat tindakan susulan untuk mengatasi perubahan iklim yang dikatakan berlaku itu. Perkongsian data kajian ini juga boleh memberikan gambaran sebenar tentang impak yang bakal dialami oleh dunia dengan lebih jelas. Maka, kerjasama melaksanakan kajian-kajian saintifik merupakan tindakan awal yang boleh dilaksanakan oleh masyarakat antarabangsa.", "Selain itu, masyarakat antarabangsa boleh melaksanakan kempen kesedaran tentang isu pemanasan global ini untuk memberikan pemahaman sebenar kepada masyarakat dunia. Kempen kesedaran ini pasti lebih efektif kerana dilakukan di seluruh dunia lalu membawa perubahan yang serupa kepada penduduk dunia dengan lebih pantas. Perubahan yang berlaku itulah mampu dijelmakan dalam tindakan bersepandu masyarakat dunia untuk sama-sama mengatasi fenomena yang mula mengancam perubahan cuaca dunia ini. Sesungguhnya, kempen kesedaran yang bersepandu di seluruh dunia akan membawa perubahan yang lebih nyata terhadap semua tindakan yang dilaksanakan secara bersama-sama itu kelak.", "Malah, masyarakat dunia terutama negara-negara maju perlulah menandatangani Perjanjian Kyoto yang berkaitan dengan pengawalan kesan rumah hijau. Semua negara sedar bahawa salah satu punca pemanasan global ialah kadar perlepasan pelbagai gas akibat kemajuan manusia seperti kereta, bas, kilang dan sebagainya tetapi masih banyak negara maju yang enggan mengawal kadar perlepasan gas sebegini sebab bimbang kadar pertumbuha ekonomi mereka akan terjejas pula jika bertindak sedemikian. Semua negara perlu sedar bahawa jika perlepasan gas ini tidak dikawal dunia akan musnah termasuklah negara mereka sendiri. Jelaslah, semua negara perlu menandapemanasan globaltangani perjanjian yang mengawal perlepasan gas yang mampu memusnahkan dunia itu dengan segera supaya proses pemanasan global tidak menjadi begitu pantas lagi.", "Masyarakat dunia juga boleh mewujudkan satu dana khas untuk membiayai semua projek sains yang membuat penyelidikan untuk mencari jalan mengatasi masalah pemanasan global ini. Dana ini hendaklah disumbangkan oleh semua negara tanpa banyak alasan lagi kerana semakin cepat wang ini dikumpulkan semakin cepat pula projek penyelidikan dijalankan untuk mencari jalan penyelesaiannya. Semua projek penyelidikan itu hendaklah meliputi semua kemungkinan yang dijangka akan berlaku dan disertai oleh ahli-ahli saintis seluruh dunia untuk mendapatkan keputusan yang tepat. Sesungguhnya, usaha mengumpul dana sebegini mampu memupuk semangat kerjasama yang tinggi selain mampu mewujudkan pelbagai projek penyelidikan yang berkualiti dalam tempoh yang singkat.", "Konklusinya, semua tindakan itu harus dilaksanakan oleh masyarakat dunia tanpa perlu berlengah masa lagi. Kita tidak harus menimbulkan pelbagai alasan atau sebab yang mampu melambatkan proses mencari jalan penyelesaian kepada kemelut yang bakal menentukan keseinambungan peradaban manusia ini. Kegagalan kita untuk bertindak dengan rasional boleh menyaksikan pupusnya peradaban manusia dalam masa terdekat nanti. Kita perlu sedar bahawa dunia ini bukannya hak kita tetapi warisan yang harus dinikmati oleh generasi akan datang."]}, {"h": ["Sikap majikan yang memandang rendah terhadap golongan OKU", "Tanggapan masyarakat terhadap golongankurang upaya", "Ahli keluarga yang bertindak terlalu mengawal", "Maklumat tentang bantuan kerajaantidak diketahui", "Karanganmasalah OKU"], "p": ["Dasawarsa ini, golongan orang kurang upaya masih belum mendapat perhatian yang sewajarnya daripada pelbagai pihak. Nasib mereka seperti rumput di tepi jalan yang tidak dipedulikan oleh sesiapa. Kemudahan awam yang tersedia untuk golongan orang kurang upaya hanya sekadar melepaskan batok di tangga. Nasib mereka masih tiada yang membela malah semakin lama semakin kurang mendapat perhatian dalam masyarakat. Oleh itu, kita perlu menelusuri setiap kekangan yang berlaku agar dapat kita cari penyelesaian yang jitu demi membela nasib mereka. Persoalan yang masih berlegar-legar dalam horizon pemikiran kita ialah, apakah cabaran yang dihadapi oleh golongan kurang upaya ini?", "Kekangan utama yang dihadapi oleh golongan ini ialah sikap majikan di Malaysia yang masih memandang rendah terhadap golongan kurang upaya. Mereka beranggapan bahawa golongan ini tidak boleh berdikari dan memerlukan bantuan atau sokongan untuk menerima arahan dan melakukan pekerjaan. Sebagai contoh, bagi golongan yang kurang upaya penglihatan, pergerakan mereka agak terbatas lantaran keadaan mata mereka yang mengalami kecacatan. Keadaan ini menyebabkan sesetengah majikan tidak mengambil mereka bekerja disebabkan masalah penglihatan ini melambatkan proses dokumentasi. Secara tidak langsung mereka dianggap sebagai pekerja kelas ketiga dalam pasaran pekerjaan", "Kekangan seterusnya ialah tanggapan masyarakat terhadap golongan ini. Masyarakat tempatan masih menganggap golongan kurang upaya sebagai golongan yang lemah dan menyusahkan masyarakat. Mereka juga dianggap sebagai golongan yang pincang dalam masyarakat sehingga mereka sukar diterima dalam masyarakat. Sebagai contoh, golongan cacat penglihatan yang meminta derma di kedai makan sentiasa dipandang hina dan dianggap mengganggu masyarakat. Akibatnya mereka berasa rendah diri apabila berada dalam kalangan masyarakat normal. Keadaan ini menyebabkan mereka meminggirkan diri mereka daripada khalayak ramai. Tegasnya, tanggapan negatif masyarakat telah membunuh semangat golongan OKU", "Bukan itu sahaja, ahli keluarga golongan OKU bertindak terlalu mengawal mereka seolah-olah mereka tidak yakin bahawa golongan OKU mampu untuk berdikari atau bekerja apatah lagi berniaga. Ahli keluarga begitu khuatir jika majikan atau masyarakat umum tidak menerima golongan OKU seperti orang normal dan tidak diberi layanan istimewa kepada mereka. Sikap begini akan menyebabkan golongan OKU terasa dihina oleh ahli keluarga mereka sendiri bagai membuka pekung di dada. Bagi golongan OKU, mereka bukan mahu layanan istimewa tetapi layanan yang sama seperti orang normal dalam kehidupan mereka. Oleh itu, ahli keluarga golongan OKU perlu yakin dan percaya untuk memberi mereka peluang bekerja dan bergaul dalam masyarakat.", "Tidak dinafikan kebanyakan maklumat tentang bantuan prihatin kerajaan kepada golongan OKU tidak diketahui oleh mereka atau ahli keluarga. Keadaan ini menyebabkan mereka tercicir daripada senarai penerima bantuan wajib daripada Jabatan Kebajikan Malaysia, Bantuan Zakat atau bantuan daripada mana-mana Badan Bukan Kerajaan. Malah ada sesetengah ibu bapa bertindak menyorokkan anak mereka yang kurang upaya daripada diketahui umum. Keadaan ini akan menyukarkan proses bantuan tersebut apabila nama mereka tercicir daripada bantuan kebajikan. Jelas sekali bahawa golongan OKU mestilah cakna dengan maklumat dan info yang berguna untuk mereka.", "Kesimpulannya, masalah OKU mesti ditangani secara bersama-sama, bersepadu dan profesional daripada semua pihak. Masalah ini bukan hanya terletak pada bahu ibu bapa sahaja tetapi juga menjadi tanggungjawab bersama dalam sesebuah masyarakat. Oleh itu kita hendaklah bekerjasama mencari titik persamaan antara golongan normal dengan golongan orang kurang upaya agar dapat menonjolkan satu identiti kesaksamaan demi membina negara untuk kemakmuran bersama."]}, {"h": ["Tidak boleh menyapu rumah ", "Acara makan tidak boleh dilepaskan", "Perkataan yang bermakna buruk tidak digalak", "Mengelakkan pemakaian baju warna hitam", "Penutup Karangan Pantang larang Tahun Baru Cina"], "p": ["Walaupun kehidupan kini yang serba moden, adat resam ini masih dikekalkan dan tetap diamalkan sehingga kini. Malah, kebanyakan remaja Cina masih mempercayai dan mengamalkan adat berkenaan supaya ia dapat dipertahankan sepanjang zaman. Perayaan Tahun baru Cina adalah menandakan permulaan tahun baru bagi kalender masyarakat Cina. Tahun Baru Cina disambut secara besar-besaran oleh masyarakat Cina. Seperti dengan kaum-kaum lain, bangsa cina mempunyai beberapa pantang larang sempena perayaan Tahun Baru Cina.", "Pantang larang yang amat diutamakan bagi kaum cina ialah orang Cina mempercayai bahawa mereka tidak boleh menyapu rumah pada hari raya pertama kerana menganggap ia boleh membuang segala keuntungan atau \u201cong\u201d yang ada. Selain itu, masyarakat Cina turut percaya bahawa mereka akan ditimpa malang jika pinggan mangkuk yang digunakan pada hari sambutan itu telah pecah. Oleh itu, mereka akan pastikan sentiasa berhati-hati ketika melakukan kerja rumah.", "Acara makan beramai-ramai pada waktu malam sehari sebelum hari Tahun Baru Cina paling dinantikan kerana ia dapat memperlihatkan perpaduan dan keakraban sesebuah keluarga yang dapat bersama-sama berkumpul bagi merayakannya. Biasanya baga orang tua, mereka rasa bahawa walau sesibuk manapun individu terbabit dengan pelajaran, kerjaya, perniagaan ataupun urusan seharian mereka, sambutan acara ini tidak boleh dilepaskan.", "Tahun Baru Cina melambangkan titik permulaan dalam nasib dan kehidupan. Perkataan yang tidak sopan dan bermakna buruk tidak digalak sempena perayaan Tahun Baru Cina. Antaranya ialah seperti perkataan mati, hantu ataupun cakap kotor amat dielakkan pada masa raya. Kaum cina mempercayai bahawa ini akan membawa buruk sepanjang tahun tersebut.", "Sungguhpun kini kebanyakan remaja tidak lagi memakai pakaian tradisional seperti dulu, ini tidak bermakna segala tradisi turut dilupakan. Kami masih mengenakan pakaian berwarna merah dan mengelakkan pemakaian baju warna hitam kerana beranggapan ketika menyambut sesuatu perayaan, kita perlu kelihatan ceria. Warna hitam akan membawa buruk bagi orang cina.", "Kewujudan pantang-larang boleh dikatakan adalah untuk membimbing perlakuan supaya tidak termasuk dalam kategori masyarakat tidak beradab. Baginya saya, walaupun zaman semakin moden berbanding dengan dahulu, perayaan, adat resam dan pantang-larang yang diperturunkan tidak boleh dipandang rendah. Adat resam yang diperturunkan patut mengekalkan dan memberi tahu kepada generasi yang akan datang."]}, {"h": ["Tiada masa untuk mengulangkaji pelajaran", "Menjejas kesihatan remaja", "Hilang tumpuan ketika dalam kelas", "Sentiasa berada dalam keadaan letih", "Menjejas tali silaturrahim keluarga ", "Penutup Karangan Keburukan Bekerja Secara Sambilan"], "p": ["Pada zaman pasca perindustrian ini, isu-isu yang berkaitan dengan remaja bekerja semasa bersekolah semakin hangat dibicarakan masyarakat. Memang tidak boleh dinafikan bahawa para remaja tidak harus bekerja semasa bersekolah tetapi masih ada pelajar yang miskin terpaksa belajar sambil bekerja. Persoalannya, apakah keburukan bekerja secara sambilan terhadap pelajar?", "Alasan prima mengapa para remaja tidak harus bekerja sewaktu bersekolah ialah ini akan mengambil masa yang diperuntukkan kepada pelajaran dan waktu ulangkaji. Setiap manusia cuma mempunyai 24 jam pada setiap hari. Oleh itu, para remaja tidak mempunyai masa untuk mengulangkaji pelajaran mereka di rumah. Sekiranya pelajar melalaikan tanggungjawab ini maka pelajar berisiko untuk gagal dalam pelajaran, hasilnya boleh mempengaruhi masa depan pelajar sendiri. Jikalau hal ini berlanjutan, para remaja akan gagal dalam peperiksaan kerana mereka tidak mempunyai cukup masa untuk mengulangkaji pelajaran mereka.", "Salah satu keburukan pelajar bekerja secara sambilan ialah akan menjejas kesihatan remaja. Selepas pulang daripada sekolah, mereka harus keluar semula untuk bekerja sehingga larut malam. Sudah terbukti bahawa setiap manusia memerlukan serkurang-kurangnya tujuh jam untuk tidur pada setiap hari. Pelajar yang bekerja secara sambilan tidak mempunyai cukup tidur dan tidak mampu untuk mengikuti pelajaran di sekolah pada keesokan harinya. Selain itu, remaja mana yang tidak tertekan apabila belajar lapan jam di sekolah dan harus bekerja sehingga larut malam selepas bersekolah? Tekanan daripada sekolah dan kerja pastinya akan menjejas kesihatan mereka. Oleh itu bekerja semasa bersekolah dapat menimbulkan kesan negatif seperti menjejaskan kesihatan seorang remaja yang juga masih digelar seorang pelajar.", "Sementara itu, keburukan belajar sambil bekerja pula ialah pelajar tersebut akan hilang tumpuan ketika berada di dalam kelas. Hal ini kerana mereka telah gunakan separuh masa mereka dengan bekerja dan kebanyakan daripada mereka akan letih kerana balik pada lewat malam. Bukan itu sahaja, masalah ditempat kerja juga akan menganggu emosi dan perasaan pelajar tersebut sehingga menyebabkan pelajar itu tertekan dan tidak mampu untuk belajar. Hal ini sememangnya akan menyebabkan mereka gagal dalam pelajaran. Tidak ada gunanya bermandi keringat di luar waktu kelas tetapi pelajaran diabaikan. Jelaslah bahawa belajar sambal bekerja mungkin akan menjurus kepada kemerosotan dalam pelajaran.", "Belajar sambil bekerja juga akan menyebab pelajar sentiasa berada dalam keadaan letih. Mereka akan kepenatan setelah bekerja pada waktu selepas sesi persekolahan, lebih-lebih lagi bagi pelajar yang bekerja sehingga larut malam. Pelajar yang bekerja di pasar raya atau pusat membeli belah kebiasaan akan habis bekerja pada sebelah malam. Segala tugasan yang telah diberi oleh guru mereka akan diabaikan kerana terlalu penat dan tidak larat untuk menyiapkannya. Bukan itu sahaja, mereka juga akan rasa mengantuk dan lesu ketika sesi pembelajaran dijalankan pada keesokan harinya. Hal ini jelas membuktikan bahawa kerja sambil bekerja hanya akan memenatkan pelajar.", "Alasan terakhir mengapa para remaja tidak harus bekerja semasa bersekolah ialah ia dapat menjejas tali silaturrahim keluarga mereka. Seperti yang kita bincangkan tadi, bekerja semasa bersekolah mengambil banyak masa seorang pelajar. Salah satu ialah masa keluarga. Keeratan hubungan keluarga akan longgar jika para remaja tidak mempunyai masa untuk bersama keluarga, kegiatan seperti makan bersama, keluar ke pantai bersama-sama dapat mengeratkan ikatan silaturrahim keluarga remaja tersebut. Walau bagaimanapun, masa tersebut telah digunakan untuk bekerja dan akhirnya membawa kesan yang buruk kepada keluarga mereka.", "Kesimpulannya, remaja tidak harus bekerja semasa bersekolah kerana perbuatan ini akan membawa kesan-kesan yang buruk seperti menjejas kesihatan, menimbulkan tekanan, menjejas masa mengulangkaji pelajaran dan juga merenggangkan ikatan kekeluargaan. Pelajar yang sibuk mengejar wang dan bekerja secara sambilan boleh mengabaikan tanggungjawab sebagai pelajar. Remaja harus pandai membahagikan masa antara pelajaran dan kegiatan lain supaya tidak tercetus keadaan di mana \u201cyang dikejar tak dapat, yang digendong keciciran.\u201d"]}, {"h": ["melahirkan remaja yang sihat", "Bersukan dapat mengisi masa lapang", "mencungkil bakat remaja", "memupuk perpaduan", "Penutup Karangan Faedah Bersukan"], "p": ["Kegiatan sukan memberi banyak faedah dalam membina generasi yang sihat\u00a0dansahsiahserta melahirkan modal insan yang mampu bersaing di peringkat antarabangsa. Sukan bukanlah semata-mata aktiviti fizikal yang dilakukan untuk mengisi masa lapang atau sebagai riadah kecil mengeluarkan peluh.Kementerian Pendidikan dan pihak sekolah telah menyediakan banyak kemudahan untuk bersukan di sekolah. Hala tuju dasar pendidikan negara kita amat jelas iaitu melahirkan modal insan yang bersahsiah unggul dan berkeperibadian mulia. Setiap pelajar diwajibkan menyertai aktiviti sukan secara aktif di sekolah. Persoalannya, apakah kebaikan dan faedah sukan kepada remaja?", "Kegiatan sukan mendatangkan banyak faedah kepada remaja. Antara faedah bersukan ialah dapat melahirkan remaja yang sihat, sama ada dari segi fizikal ataupun mental. Sebagai contoh, aktiviti sukan seperti berbasikal, mendaki gunung, dan bermain bola sepak akan membantu remaja untuk membina tubuh badan yang sihat, cergas, dan menarik. Hal ini dikatakan demikian kerana bersukan boleh menguatkan otot dan tulang serta menyihatkan badan dengan membakar lemak berlebihan dalam badan. Aktiviti sukan juga berupaya meningkatkan kecergasan jasmani seseorang dan memenuhi naluri semula jadi murid dalam aktiviti fizikal. Natijah daripada badan yang sihat akan melahirkan minda yang cerdas dan mendorong kecemerlangan dalam pelajaran. Kegiatan sukan juga merupakan langkah awal seperti kata pepatah \u201csediakan payung sebelum hujan\u201d dalam mengawal obesiti, penyakit kronik seperti darah tinggi, diabetis dan penyakit jantung.", "Selain itu, remaja dapat mengisi masa lapang dengan cara yang bermanfaat. Remaja yang tidak menghargai masa akan merugikan diri sendiri dan mudah terjebak dalam kegiatan yang tidak sihat. Remaja boleh memanfaatkan masa lapang dengan melibatkan diri dalam aktiviti sukan seperti tenis, memanah, dan futsal. Remaja yang aktif dalam sukan pasti tidak akan melakukan aktiviti yang kurang bermanfaat seperti menghabiskan masa lapang dengan menonton televisyen, tidur, atau melepak di pusat beli-belah. Sebaliknya, mereka akan mengisi masa senggang mereka dengan melakukan aktiviti sukan yang digemari bersama rakan-rakan. Impaknya, remaja akan membentuk gaya hidup yang sihat dan terhindar daripada masalah sosial.", "Seterusnya, salah satu faedah bersukan ialah mencungkil bakat remaja yangberupaya untuk mewujudkan landasan ke arah kecemerlangan sukan. Melalui pertandingan yang diadakan pada peringkat sekolah, guru atau jurulatih dapat mengesan dan mencungkil bakat terpendam remaja dalam pelbagai acara sukan seperti catur, badminton, dan olahraga. Pada masa yang sama, guru akan menggilap bakat remaja ini dengan latihan yang terancang agar mereka dapat bermain dengan baiknya semasa pertandingan dijalankan. Dengan ini, pihak sekolah dapat mencungkil bakat dan melahirkan ramai atlet yang berpotensi untuk berjaya pada peringkat yang lebih tinggi. Ahli-ahli sukan yang berjaya akan dikenali di seluruh dunia seperti Datuk Nicol Ann David, Datuk Lee Chiong Wee, dan sebagainya dalam bidang sukan. Sesungguhnya, usaha untuk memartabatkan arena sukan negara ke persada antarabangsa dengan kelahiran jaguh sukan negara yang digeruni dapat dicapai.", "Di samping itu, aktiviti sukan berfaedah untuk memupuk perpaduan antara kaum dalam kalangan masyarakat majmuk di Malaysia. Faedah bersukan ini penting kepada negara kita kerana perpaduan merupakan kunci kejayaan Malaysia hingga dikenali di peringkat antarabangsa.\u00a0Semangatkekitaan danbekerjasama amatlah penting dalamsemasabersukan. Atlet yang berada dalam pasukan yang terdiri daripada remaja yang berbeza kaum dan budaya akan bekerjasama untuk memastikan kejayaan pasukan mereka. Dengan ini remaja kita juga dapat memahami budaya dan cara hidup kaum lain. Impaknya, sifat toleransi dan semangat kesukanan dalam kalangan remaja yang berbeza latar belakang dapat dipupuk dan perpaduan dapat dijalin.", "Kesimpulannya, penglibatan dalam aktiviti sukan dapat membawa faedah dankemaslahatan kepada remaja. Semua pihak harus memberikan galakan kepada remaja di sekolah untuk menyertai aktiviti sukan yang dikelolakan oleh pihak sekolah. Setiap pelajar juga diwajibkan menyertai sekurang-kurangnya satu sukan dalam peringkat sekolah. Di samping itu, sokongan daripada ibu bapa juga penting untuk melahirkan remaja yang gemar dalam aktiviti bersukan. Dengan bersukan, masyarakat kita akan lebih sihat dan juga melahirkan modal insan yang cemerlang, gemilang, dan terbilang.Biarlah matahari terus bersinar, biarlah pepohon terus menghijau dan biarlahmasyarakat remaja mengamalkan kegiatan sukan supaya negara kita mempunyai rakyat yang sentiasa sihat."]}, {"h": ["Kos kehidupan meningkat", "Peningkatan dalam kospengangkutan", "Harga barang akan turut menjadi mahal", "Keadaan politik negara tidak stabil", "Kesimpulan Karangan"], "p": ["Dewasa ini, isu kenaikan harga minyak begitu hangat diperkatakan dalam media massa. Kenaikan harga minyak memberi impak yang besar kepada masyarakat di negara kita. Huraikan kesan kenaikan harga minyak terhadap negara kita.", "Kenaikan harga minyak dikaitkan dengan peningkatan secara mendadak harga petroleum di pasaran dunia. Antara sebab yang membawa peningkatan ini ialah pertumbuhan ekonomi global, peperangan di negara pengeluar minyak dan juga kejadian bencana alam yang melanda di negara pengeluaran petroleum. Fenomena kenaikan harga minyak bukan sahaja berlaku di negara kita, malahan turut berlaku di negara-negara lain. Pelbagai tunjuk perasaan telah berlaku sebagai tanda protes dengan kenaikan harga minyak ini. Jelasnya, kenaikan harga minyak ini memang membawa banyak impaknya.", "Impak yang ketara ialah kos kehidupan masyarakat akan meningkat juga. Harga barangan telah melambung tinggi atas alasan kenaikan harga minyak. Kebanyakan harga komoditi terutama makanan dan produk kilang akan meningkat selari dengan pertambahan harga barang lalu bajet bulanan masyarakat turut terjejas. Jelaslah, kos kehidupan akan menjadi bertambah tinggi sebaik sahaja harga minyak melambung dan masyarakat miskin menjadi tertekan.", "Kesan kenaikan harga minyak yang lain ialah peningkatan dalam kos perkhidmatanpengangkutan. Tambang pengangkutan terutama pengangkutan awam akanmeningkat sekali ganda. Syarikat pengangkutan terpaksa meninggikan tambang kerana mereka menggunakan minyak dengan banyak untuk menjalankan operasi perniagaan mereka. Maka, kos pengangkutan yang tinggi ini menyebabkan ada segelintir masyarakat yang tidak mampu untuk menggunakannya.", "Selain itu, terdapat juga sesetengah golongan yang turut bertindak \u201cmenangguk di air yang keruh\u201d. Mereka menaikkan harga barangan seperti pakaian, alat tulis, buku dan pelbagai lagi. Golongan ini telah memberi alasan yang kos pengangkutan dan penghantaran telah meningkat dengan mendadak. Pengguna terpaksa membeli barang keperluan seperti makanan, pakaian dan rumah dengan kadar harga yang jauh lebih tinggi kerana kos hidup bertambah. Malah, fenomena ini menjadi amat berleluasa akibat kekurangan pemantauan daripada pihak berkuasa. Akhirnya, rakyat menjadi mangsa dan golongan peniaga pula memperolehi laba yang berlipat ganda.", "Tambahan pula, kenaikan harga minyak boleh menjadikan keadaan politik negara tidak stabil. Banyak pihak akan melakukan tunjuk perasaan sebagai satu cara untuk menunjukkan rasa tidak puas hati mereka terhadap kenailkan ini. Jadi, tunjuk perasaan yang kerap itu boleh mencetuskan pelbagai keadaan yang tidak aman pula di dalam negara kita.", "Kesimpulannya, boleh kita disimpulkan bahawa kenaikan harga minyak telah memberikan kesannegatif kepada masyarakat. Kita sebagai rakyat Malaysia harus berganding bahu untuk membanteras kejadian ini. Kerjasama semua pihak amat diperlukan untuk melaksanakan dasar-dasar yang boleh mengurangkan impak kenaikan ini. Hal ini penting supaya mereka dapat mengimbangi senario yang melanda negara buat waktu ini. Marilah kita semua bekerjasama dengan bersama-sama memastikan segala usaha oleh pihak kerjaaan dapat dilaksanakan bagi mengatasi kelembapan ekonomi negara."]}, {"h": ["Peningkatan kos sara hidup ", "Masalah kebejatan akhlak dan sosial ", "Penyakit kronik yang memerlukan rawatan", "Kemiskinan hidup", "Penutup Karangan Punca Masalah Gelandangan"], "p": ["Seiring dengan pembangunan pesat di kota raya besar seperti Kuala Lumpur, Johor Baharu, Ipoh dan Pulau Pinang, isu gelandangan bukanlah isu luar biasa malah sudah menjadi lumrah orang kata ada semut ada gula, begitulah situasi yang sama berlaku di kota-kota besar di seluruh dunia. Namun fenomena ini semakin lama semakin membebani pelbagai pihak dalam usaha menangani isu yang berkaitan kebejatan sosial yang berlaku dalam masyarakat. Persoalan yang masih berlegar-legar dalam kotak pemikiran ini ialah, apakah punca yang menyebabkan golongan ini memilih untuk menjalani kehidupan sebagai gelandangan ?", "Dalam perbincangan isu gelandangan, faktor peningkatan kos sara hidup di kota raya menjadi faktor yang signifikan untuk kita kaji. Kehidupan di kota raya hanyalah indah khabar daripada rupa kerana kehidupan di kota raya tidak seindah yang dikhabarkan. Mereka memperoleh pekerjaan dengan gaji minimum dan hanya mampu untuk menampung kehidupan sendiri sahaja dan lebih malang lagi mereka tidak mampu untuk menyewa rumah dengan kadar sewa yang mahal. Keadaan ini memaksa mereka untuk mengambil keputusan yang tidak menyusahkan pihak lain iaitu mereka hidup merempat di bawah jambatan, di belakang bangunan dan kawasan awam.", "Selain faktor peningkatan kos sara hidup, masalah kebejatan akhlak dan sosial telah menyebabkan mereka tersisih daripada arus pembangunan negara. Kebanyakan mereka yang menjalani kehidupan sebagai gelandangan ini adalah terdiri daripada mereka yang menagih dadah, lari dari rumah atau dipulau oleh keluarga. Hal ini dikatakan demikian kerana mereka yang menghadapi masalah atau gejala sosial ini akan menyisihkan diri mereka daripada masyarakat umum. Mereka menjadikan lokasi di bawah jambatan, belakang bangunan kedai, atau di dalam bangunan kosong sebagai \u2018port\u2019 untuk melepaskan \u201cgian\u201d atau bersembunyi daripada pihak berkuasa. Jelas menunjukkan bahawa masalah sosial menjadi punca masalah gelandangan.", "Tidak dinafikan dalam isu gelandangan ini, ada antara mereka yang menghidap pelbagai penyakit kronik yang memerlukan rawatan. Mereka dihalau oleh keluarga lantaran kesukaran menjaga mereka akibat kesempitan hidup lalu golongan ini merempat di kaki lima dengan kesan luka akibat penyakit yang dialami. Ada antara golongan ini terdiri daripada mereka yang menghadapi masalah mental akibat tekanan hidup di kota raya. Masalah penyakit kronik dan penyakit mental ini telah menyebabkan mereka disisih oleh ahli keluarga lalu menjadi orang gelandangan. Kehidupan mereka bagai rumput di tepi jalan dan tiada sesiapa yang pun ambil peduli.", "Faktor yang menjadi punca peningkatan orang gelandangan ini adalah disebabkan oleh kemiskinan hidup. Mereka tidak mempunyai sijil kemahiran atau sijil pelajaran yang membolehkan mereka bekerja secara tetap dan hanya melakukan pekerjaan yang memberi upah harian. Kadangkala mereka mengharapkan bantuan atau sumbangan makanan daripada NGO atau pihak masjid. Golongan gelandangan ini akan merayau-rayau di sekitar ibu kota mencari tin-tin kosong untuk dijual. Jelas sekali bahawa masalah kemiskinan bukan sahaja di kampung malah di bandar lebih memberi cabaran kepada mereka. Sesungguhnya ada padi semua kerja jadi, ada beras semua kerja deras.", "Kesimpulannya, isu orang gelandangan bukanlah isu retorik semata-mata malah isu ini akan menjadi seperti pisau makan tuan yang akan merosakkan nama negara jika tidak ditangani dengan bijak. Oleh itu, kerajaan perlulah bijak mencari penyelesaian yang konstruktif dalam satu anjakan paradigma masyarakat agar dapat membetulkan kepincangan yang berlaku demi menjaga nama baik negara di persada dunia sebagai sebuah negara yang disebut-sebut."]}, {"h": ["Menggunakannya untuk berkomunikasi", "Berkongsi informasi dan ilmu", "Bakat dan kebolehanboleh ditonjolkan", "Mencari Kawan baru", "Mencari bahan bacaan", "Penutup Karangan media sosial"], "p": ["Media sosial merujuk penggunaan perisian internet dalam membuat hubungan sosial atau interaksi sesama manusia pada zaman ini. Kajian membuktikan bahawa media sosial seperti facebook, twitter, instagram, dan sebagainya telah menjadi peneraju dalam interaksi sesama manusia terutamanya dalam kalangan remaja. Kekerapan remaja menggunakan rangkaian sosial telah mencetuskan pelbagai kritikan sosial yang turut mengundang wacana daripada masyarakat umum. Jadi, apakah cara-cara yang betul dalam penggunaan rangkaian sosial ini buat remaja?", "Penggunaan yang sewajarnya ialah remaja menggunakannya untuk berkomunikasi dan berhubung dengan pantas dan mudah. Remaja yang mahir dalam media sosial ini memerlukan satu sentuhan sahaja untuk bertanya khabar atau berbual dengan ibu bapa dan rakan mereka. Pemilikan telefon bimbit yang semakin canggih telah menjadikan kaedah komunikasi sebegini satu cara hidup remaja yang menarik untuk diperhatikan oleh sesiapa sahaja. Jelaslah, rangkaian sosial boleh digunakan oleh remaja untuk memudahkan mereka berkomunikasi dengan insan lain di dunia ini.", "Selain itu, remaja yang berwawasan akan menggunakan media sosial untuk berkongsi informasi dan ilmu dengan orang lain. Perkongsian ini boleh dilakukan dalam aspek pembelajaran di sekolah dan aktiviti harian mereka supaya semua pihak mengetahui perkara yang sedang berlaku itu. Tindakan ini akan mempercepat penularan sesuatu berita atau perkara penting sesama remaja seperti pembatalan kelas di sekolah dan sebagainya. Ringkasnya, rangkaian sosial menjadikan remaja boleh berkongsi dengan sesiapa sahaja maklumat yang dirasakan perlu dalam mudah.", "Bakat dan kebolehan remaja boleh ditonjolkan menerusi media sosial apabila digunakan dengan sebaik mungkin. Rangkaian sosial seperti facebook boleh memuat naik aksi remaja seperti menyanyi dan memasak lalu aksi ini akan diketahui oleh banyak pihak yang mempunyai rangkaian sosial yang serupa. Pendedahan sebegini bukan sahaja membuka peluang bakat remaja dikenali ramai tetapi peluang untuk menjadi lebih terkenal sehingga kebolehan itu menjadi kerjaya juga amat tinggi untuk berlaku.", "Penggunaan rangkaian sosial yang ketara dalam kalangan remaja ialah rangkaian ini memudahkan mereka mencari atau memperoleh kawan baru. Perkenalan yang dibuat menerusi media sosial begitu mudah kerana tidak memerlukan interaksi bersemuka yang kadang kala boleh menimbulkan rasa tidak selesa kepada seseorang remaja. Apabila mereka berkenalan menerusi kaedah ini pelbagai perkara boleh dibincangkan seperti perbualan kawan dalam dunia nyata tetapi menggunakan telefon bimbit dan komputer sahaja. Lama-kelamaan remaja boleh meluahkan perasaan dan masalah mereka sehingga menjadikan kehidupan remaja yang penuh cabaran itu lebih tenang dan baik.", "Remaja juga boleh menggunakan media sosial untuk mencari bahan bacaan yang diperlukan dalam kehidupan harian mereka. Banyak syarikat penerbitan dan akhbar \u00a0serta syarikat telah menggunakan rangkaian sosial untuk mempopularkan bahan mereka terutama apabila berita-berita sensasi berlaku. Remaja boleh membaca bahan ini dengan mudah tanpa perlu membeli bahan bacaan sebenar pula. Sesungguhnya, rangkaian sosial akan menjadi remaja kita lebih berinformasi lalu mampu untuk membuat tindakan yang betul dalam kehidupan mereka.", "Kesimpulannya, rangkaian sosial begitu penting dalam kehidupan remaja lalu cara menggunakannya perlulah betul. \u00a0Kegagalan untuk menggunakannya dengan tepat akan membawa pelbagai impak seperti kes jenayah dan masa dihabiskan sia-sia pula. Kerajaan bersama-sama masyarakat perlu bersikap terbuka dalam isu ini kerana dunia remaja memang oenuh dengan internet terutamanya rangkaian sosial. Peribahasa ukur baju di badan sendiri seolah-olah menekankan kepentingan remaja menilai sendiri keperluan mereka dalam penggunaan media sosial itu."]}, {"h": ["Kelebihan Perbankan Internet yang Menjimatkan masa", "Kebaikan Perbankan Internet untuk Menjamin keselamatan pengguna", "Melahirkan masyarakat yang celik teknologi", "Kesimpulan Karangan Faedah Perbankan Internet"], "p": ["Dalam usaha menongkan arus globalisasi yang pantas bergerak bagai belut diketil ekor ini, perbankan\u00a0internet di negara kita umpama cendawan tumbuh selepas hujan kerana penggunaan perbankan internet semakin meluas di serata dunia dan secara khususnya di negara kita. Pada ketika negara sedang menghadapi pandemik COVID-19, penggunaan perbankan internet meningkat secara drastik sekali. Oleh sebab kepekaan masyarakat tentang kesihatan mereka. Menurut statistik yang telah dikeluarkan olen United Overseas Bank (UOB), terdapat kenaikan sebanyak 106 peratus dalam jumlah pelanggan yang menggunakan perkhidmatan perbankan Internet sejak tiga tanun lalu.", "Dengan pertambahan aplikasi-aplikasi seperti Facebook, Telegram, Twitter, Instagram, Shopee dan Lazada, penggunaan Perbankan Internet, di negara kita meningkat. Terdapat juga aplikasi yang memudahkan masyarakat untuk melakukan transaksi pada bila-bila masa seperti Maybank2U, Grab Pay, Sarawak Pay dan CIMB Pay. Perkembangan Malaysia ke arah kemajuan pasti akan mewujudkan masyarakat tanpa tunai menjelang tahun 2050. Perkembangan peranti mudah alih juga menyokong usaha untuk melahirkan masyarakat tanpa tunai pada masa akan datang. Platform-platform yang ada seperti Lazada Show yang ditayangkan di kaca televisyen saluran TV3 telah menjadi pemangkin penambahan penggunaan Perbankan Internet. Persoalannya, apakan kelebihan perbankan internet?", "Antara kebaikan perbankan Internet termasuklah menjimatkan masa dan tenaga. Hal ini dikatakan demikian kerana masyarakat di negara kita terlalu sibuk dengan pekerjaan. Sebagai contoh, pada ketika negara sedang berhadapan dengan pandemik Covid-19, masyarakat terutamanya golongan pegawai kesihatan tidak berpeluang untuk membeli barang atau perkhidmatan di bank atau secara fizikal atas faktor kekangan masa dan juga tenaga. Perkara ini dapat diatasi dengan membuat pembelian secara dalam talian dan membuat pembayaran dengan menggunakan Perbankan Internet. Pepatan Melayu ada mengatakan bahawa masa itu emas. Oleh hal yang demikian, masyarakat tidak perlu membazirkan masa\u00a0dan juga tenaga untuk membuat pembayaran di bank. Kesannya masyarakat dapat menggunakan masa yang ada untuk melakukan perkara yang bermanfaat. sudah terang lagi bersuluh, perbankan\u00a0Internet dapat menjimatkan masa dan tenaga.", "Selain itu, kebaikan perbankan Internet juga termasuklah menjamin keselamatan pengguna. Hal ini dikatakan demikian kerana kes-kes jenayah seperti meragut aan merompak masih lagi wujud dalam kalangan masyarakat di negara kita. Perbuatan yang tidak bermoral ini akan menimbulkan masalah kepada negara kerana perbuatan ini akan mengancam keselamatan masyarakat dan perkara ini menjadi lebih serius apabila meragut nyawa manusia. Perkara ini terjadi apabila individu sedang membuat transaksi di bank seorang diri tanpa ditemani olen sesiapa. Individu seperti ini lebih cenderung untuk diragui kerana peragut yang tidak bermoral akan mengambil wang mereka dengan kekerasan tanpa rasa belas kasihan.", "Sebagai contoh, dalam kejadian ragut di Ipoh Perak pada 1 Februari 2021, seorang wanita warga emas kerugian RM4,000 apabila beg tangannya diragui olen penunggang motosikal sekitar jam 12.40 tengah hari ketika hendak pergi ke kedai berhampiran. Perkara ini dapat ditangani\u00a0apabila masyarakat diberi pendedahan yang meluas tentang cara untuk melakukan pembayaran hanya dengan menggunakan perbankan Internet. Media massa memainkan peranan yang penting dalam usaha untuk m\u0435nd\u0435d\u0430hk\u0430n m\u0430y\u0430r\u0430k\u0430t\u00a0tentang cara-cara dan kenaikan Perbankan Internet. Kesannya, masyarakat tidak perlu berhadapan dengan risiko untuk diragut apabila melakukan transaksi di bank. Jelaslah bahawa menjamin keselamatan pengguna merupakan salah satu kebaikan Perbankan Internet.", "Di samping itu, faedah perbankan Internet termasuklah melahirkan masyarakat yang celik teknologi. Hal ini dikatakan demikian kerana sesetengah masyarakat masih lagi ketinggalan dalam arus kemodenan teknologi umpama katak di bawah tempurung. Pada arus globalisasi ini, semua perkara bolen dilakukan di hujung jari. Contonnya masyarakat melakukan transaksi melalui Perbankan Internet. Tambahan pula, masih ada lagi masyarakat yang terkial-kial menggunakan peranti mudah alih dan gajet-gajet. Oleh hal yang demikian, golongan ini tidak dapat memajukan diri dan menyesuaikan diri dalam arus kemodenan yang akan dicapai secara keseluruhan dalam tempoh 20 tahun yang akan datang. Penggunaan model telefon bimbit yang lama dan tidak canggih akan lenyap ditelan zaman. Oleh hal yang demikian, sebagai masyarakat minda kelas pertama, kita mestilah membekalkan diri dengan ilmu teknologi dan menjadi celik teknologi untuk menyesuaikan diri dalam perkembangan negara yang kian menggiat.", "Dengan ini, masyarakat tidak akan berasa ketinggalan dalam perkembangan kemodenan malah dapat menggunakan teknologi yang ada dengan pintar seperti kemudahan perbankan Internet. Impaknya negara kita dapat melahirkan lebin ramai insan yang berfikiran minda kelas pertama\u00a0dan mempunyai kebolehan untuk memajukan negara kerana merupakan seorang yang celik teknologi. Golongan seperti inilah yang akan membawa perubahan kepada negara malahan juga perubahan kepada dunia. Tegasnya melahirkan masyarakat yang celik teknologi merupakan kebaikan Perbankan Internet.", "Sebagai kesimpulannya, semua pihak haruslah bekerjasama bagai aur dengan tebing untuk menggalakkah penggunaan Perbankan Internet kerana terdapat banyak faedah yang diperoleh. Menuding jari menyalahkan orang lain memanglah mudah, namun usaha untuk menggalakkan masyarakat menggunakan Perbankan Internet tidaklah semudah yang kita bicarakan. Olen hal yang demikian, masyarakat haruslah menjadi pengguna yang bijak dan mendapat kebaikan perbankan Internet dalam urusan transaksi ataupun pembayaran, lebih-lebih lagi ketika berada dalam pandemik COVID-19 bagi langkah untuk memutuskan rantaian jangkitan di negara kita.", "Terdapat juga panduan yang dikeluarkan olen bank untuk memastikan masyarakat memahami kebaikan Perbankan Internet, agar negara kita dapat berkembang menjadi negara yang moden di mata dunia bak kata pepatah duduk sama rendah, berdiri sama tinggi. Lantaran itu, kualiti hidup masyarakat dapat ditingkatkan oleh sebab perkembangan teknologi yang kian meruncing pada akhir-akhir ini, memudahkan masyarakat untuk\u00a0 melakukan sesuatu perkara. Oleh itu, kita tidak seharusnya atau mengharapkan usaha daripada satu-satu pihak sahaja dalam usaha menggalakkan penggunaan perbankan Internet tetapi kita mestilah berganding bahu ibarat bukit sama didaki ke\u00a0mencapai lurah sama dituruni dalam mencapai usaha tersebut. Sesunggunnya, kerjasama ini bukanlah mudah dan tidak harus diambil secara sambalewa seperti melepaskan batok di tangga. Dengan berkat daya usaha yang gigih, negara kita dapat mewujudkan masyarakat\u00a0celik teknologi."]}, {"h": ["Rerubahan minda masyarakat", "Ganjaran kepada ahli sukan", "Pembinaan kemudahan sukan", "Penganjuran kejohanan sukan", "Pengambilan jurulatih berpengalaman", "Penutup Karangan Sukan"], "p": ["Sukan di negara ini mengalami zaman kemelesetan yang begitu ketara kerana tiada lagi kejayaan yang diraih seperti awa tahun 50-an, 60-an atau 80-an. Keadaan ini telah menimbulkan rungutan pelbagai pihak terutama peminat sukan di negara ini. Media massa pula asyik mengeluarkan pelbagai teori dan langkah untuk menangani masalah sukan di negara ini tanpa hasil jua. Jelaslah, ada pelbagai tindakan drastik yang boleh dilakukan oleh semua pihak.", "Sudah pasti perubahan minda masyarakat harus berlaku terutama persepsi mereka terhadap sukan. Anggapan bahawa sukan tidak memberi apa-apa kesan atau tiada prospek ekonomi harus dikikis dengan segera. Sukan sama juga seperti kerjaya lain jika dilakukan dengan betul, sistematik dan tabah berupaya menyumbangkan sumber kewangan yang lumayan kepada penggamalnya. Oleh itu, perubahan paradigma masyarakat hendaklah berubah selaras dengan perubahan zaman yang mengutamakan sukan di peringkat global.", "Selain itu, kerajaan harus memberikan ganjaran yang setimpal kepada ahli sukan yang berjaya di dalam kejohanan peringkat kebangsaan atau antarabangsa. Sumbangan dalam bentuk kewangan atau pemberian latihan berupaya menyuntik semangat baru kepada ahli sukan untuk berusaha mencapai kejayaan yang lebih baik lagi. Pemberian insentif ini juga memberi satu harapan kepada golongan muda terutama kanak-kanak untuk mempunyai impian menjadi ahli sukan dan menerima ganjaran itu. Jadi, ganjaran kepada ahli sukan perlulah wujud dan usahlah kita menganggap pemberian ganjaran ini tidak penting dalam pembangunan sukan negara.", "Jika kita mahu memiliki kelompok ahli sukan yang ramai dan baik, sudah pasti pembinaan kemudahan sukan ditingkatkan. Pembinaan stadium, gelanggang dan padang menjadikan acara sukan lebih mudah dan murah untuk disertai oleh masyarakat di negara ini. Keadaan ini menyebabkan kemahiran asas dalam sesuatu asas sukan itu sudah dimiliki oleh masyarakat di negara ini dan hanya perlu digilap sahaja oleh jurulatih negara apabila tiba masanya. Sesungguhnya, pembinaan kemudahan sukan menjamin negara memiliki satu kelompok ahli sukan yang berwibawa.", "Tambahan pula, negara boleh menganjurkan kejohanan sukan bertaraf dunia di negara ini. Penganjuran sukan sebegini memberi peluang kepada ahli sukan negara untuk bersaing dengan ahli-ahli sukan dunia yang sememangnya lebih baik. Persaingan yang hebat ini menjadikan ahli sukan kita lebih fokus dan menyedari kelemahan serta mampu meningkatkan kualiti diri mereka sejajar dengan pengalaman yang diperoleh. Maka, lebih banyak penganjuran acara sukan dunia di negara ini, semakin bertambahlah mutu ahli sukan kita.", "Bagaimana dengan juruatih? Sudah pasti pengambilan jurulatih berpengalaman terutama dari negara luar berupaya menyuntik teknik baru kepada latihan ahli sukan kita. Jurulatih asing yang berpengalaman ini mampu melihat kelemahan dan mengatasi kelemahan ahli sukan kita dengan pantas kerana mereka berpengalaman. Dalam masa yang sama jurulatih asing ini boleh membuat program untuk melatih jurulatih tempatan atau berkongsi pengalaman dengan mereka untuk merangka satu sistem latihan yang baik. Jadi, jurulatih asing boleh membawa perubahan drastik terhadap mutu sukan kita.", "Konklusinya, mutu sukan di negara ini boleh berubah. Cuma kegagalan persatuan-persatuan sukan untuk melihat secara positif dan masalah konflik dalaman persatuan yang menyebabkan mutu sukan kita terus menjunam. Masyarakat sudah muak dengan alasan demi alasan yang diberikan setiap kali ahli sukan kita mengalami kekalahan. Sikap \u2018menuding jari\u2019 membuktikan betapa kita banyak menyalahkan orang lain tanpa mahu berubah."]}, {"h": ["membina kekuatan fizikal", "menguji kesabaran diri", "Sukan lasak memupuk semangat berpasukan", "Sukan membina keyakinan diri", "Penutup Karangan"], "p": ["Kegiatan sukan memberi banyak manfaat kepada masyarakat kita. Golongan remaja yang mempunyai ketahanan diri dan suka menceburi aktiviti mencabar bolehmembabitkan diri dalam sukan lasak seperti mendaki gunung, ekspedisi berbasikal, dan berkayak. Aktiviti sukan lasak harus diperluas di peringkat sekolah dan Kementerian Belia dan Sukan boleh menyediakan pelbagai kemudahan kepada pelajar. Persoalannya, apakah kebaikan sukan lasak kepada golongan remaja?", "Antara manfaatnya ialah sukan lasak dapat membina kekuatan fizikal seseorang. Untuk bergiat aktif dalam sukan tersebut, seseorang perlu berlatih dengan gigih bagi memperoleh kecegasan yang diperlukan. Tanpa tahap kecergasan yang sesuai,\u00a0seserorang itu tidak mempunyai daya ketahanan yang dituntut. Bidang sukan lasakperludiperkenalkandi peringkat awal supayamembinakekuatan fizikal yang baik dan berjaya dalam bidang ini.", "Selain itu, seseorang penggiat sukan lasaksepertimendaki gunung dapat berlatih danmembentuk individu yang mempunyai kesabaran diri untukmenghadapi cabaran. Sebagai contohnya, pendaki gunung yang berdepan dengan halangan dalam pendakiannya mestilah bersifar sabar supaya dapat memikirkan cara untuk mengatasi halangan tersebut.\u00a0Sifat kesabaran sangat penting dalam meniti kehidupan harian kerana banyak masalah dapat diselesaikan berkat kesabaran diri. Justeru, sukan lasak perlu diperkenalkan di sekolah untuk membina remaja yang bersabar.", "Di samping itu, sukan lasak juga dapat memupuk semangat berpasukan.\u00a0Sebagai contohnya, ekspedisi mendaki gunung dan berbasikal memerlukan perancangan teliti serta persepakatan utuh untuk mencapai matlamatnya. Tanpa nilai-nilai tersebut, pastinya sesuatu rancangan itu akan menemui kegagalan.", "Seterusnya, sukan lasak juga dapat membina keyakinan diri pada diri penggiat. Kejayaan yang diraih dengan menghabiskan sesuatu cabaran getir seperti berkayak, berkapal layar, dan berenang maraton dapat menambah keyakinan diri seseorang peserta. Hal ini akan mendorongnya untuk menghadapi sebarang cabaran dengan yakin.", "Kesimpulannya,sukan ekstrem atau sukan lasak mempunyai banyak kebaikan. Generasi muda digalakkan supaya membabitkan diri dalam sukan lasak. Pihak berkaitan haruslah memperkenalkan sukan lasak dan mengenal pasti bakat generasi muda. Melalui sukan ini, masyarakay remaja dapat mempelajari cara-cara untuk bermandiri agar kelangsungan hidup dapat diteruskan dalam apa-apa keadaan sekalipun."]}, {"h": ["Aktiviti manusia yang tidak terkawal", "Pembebasan gas-gas yang berbahaya", "Kegiatan perindustrian", "Pembakaran terbuka", "Pembinaan bangunan pencakar langit", "Penutup Karangan Punca pemanasan global"], "p": ["Kita sering melihat kesan pencemaran alam yang banyak berlaku pada masa ini. Keadaan ini sudah berubah jika dibandingkan dengan suatu masa dahulu,\u00a0udaranya lebih nyaman serta keadaan cuaca yang tidak terlalu panas. Perkara ini membolehkan manusia menjalani kehidupan dengan selesa. Walau bagaimanapun, keadaan bumi pada masa kini yang terlalu panas telah memberikan kesan negatif kepada kehidupan manusia dan juga alam sekitar. Hal ini diibaratkan seperti manusia hidup di dalam ketuhar yang panas. Oleh hal yang demikian, masyarakat seharusnya tahu punca-punca yang menyebabkan pemanasan global ini berlaku agar dapat mencari ikhtiar untuk menaganinya.", "Terdapat banyak punca yang menyebabkan pemanasan global, antaranya perkara itu disebabkan oleh aktiviti manusia yang tidak terkawal di dunia ini. Hal ini demikian kerana, perkara yang sering kita lihat yang melibatkan aktiviti manusia seperti penerokaan hutan dan pertanian pindah. Mereka membakar kawasan yang telah dijadikan kawasan pertanian untuk dijadikan sebagai baja organik dan mereka membuka pula pertanian baharu di kawasan lain untuk mendapatkan hasil pertanian yang lebih banyak. Namun begitu, secara tidak langsung pembakaran tersebut telah menyebabkan haba terperangkap di udara dan akhirnya menyebabkan suhu semakin panas.", "Selain itu, faktor lain yang menyebabkan berlakunya pemanasan global ialah pembebasan gas-gas yang berbahaya secara tidak terkawal. Peningkatan gas karbon dioksida di atmosfera merupakan penyebab utama pemanasan global yang terhasil daripada pembakaran bahan api fosil, penggunaan minyak petrol dan pembakaran arang batu. Oleh hal yang demikian, pihak yang terlibat secara langsung dalam kes tersebut wajar melakukan anjakan paradigma dan menyembuhkan luka yang dialami oleh bumi ini. Masyarakat juga harus mengatasi masalah ini sebelum \u2018nasi menjadi bubur\u2019.", "Di samping itu, kegiatan perindustrian turut menjadi faktor pemanasan global berlaku. Hal ini demikian kerana, kegiatan perindustrian yang pesat membangun akan menghasilkan gas-gas berbahaya seperti karbon monoksida. Para saintis di Amerika Syarikat telah membuat ramalan bahawa peningkatan suhu bumi akan berlaku sebanyak 45 darjah celcius menjelang tahun 2030. Oleh itu, masyarakat janganlah mengamalkan peribahasa \u201cBagai enau dalam belukar melepaskan pucuk masing-masing\u201c. Oleh hal yang demikian, mereka seharusnya mencegah perkara-perkara negatif sebelum berlaku selaras dengan pepatah, \u201cmencegah lebih baik daripada mengubati\u201d.", "Pembakaran terbuka juga menjadi punca pemanasan global berlaku di muka bumi kita ini. Banyak pembakaran terbuka yang telah dilakukan oleh individu yang tidak bertanggungjawab. Kesan daripada kegiatan tersebut menyebabkan gas karbon dioksida terhasil serta terbebas di udara dan seterusnya memerangkap haba. Oleh hal yang demikian, pihak kerajaan seharusnya memperketat undang-undang agar mereka tidak berani membuat sebarang kesalahan di muka bumi ini. Rentetan daripada perkara itu, masalah jerebu yang sering melanda dunia juga akan berkurangan. Kita seharusnya sesal dahulu pendapatan, sesal kemudian tidak berguna, iaitu sebelum keadaan bumi kita ini menjadi lebih melarat lagi.", "Selain itu, pembinaan bangunan pencakar langit juga merupakan salah satu punca pemanasan global. Di bandar besar seperti Kuala Lumpur, bangunan-bangunan tinggi yang tersergam indah itu juga sebenarnya memberikan impak negatif kepada muka bumi kita ini. Hal ini demikian kerana, pantulan daripada matahari yang menembusi cermin bangunan boleh menyebabkan haba terperap di kawasan atmosfera. Dengan cara ini, masyarakat seharusnya janganlah mengambil mudah seperti melepaskan batuk di tangga, dengan mengejar segala arus pembangunan tetapi menyebabkan kesan negatif kepada hidupan lain. Maka, jelaslah bahawa ketidakseimbangan manusia mengeksploitasi khazanah bumi merupakan faktor berlakunya pemanasan global.", "Kesimpulannya, kemanusiaan yang semakin menipis, iaitu senipis kulit bawang ini merupakan faktor tercetusnya pemanasan global di muka bumi ini. Sehubungan dengan itu, setiap individu\u00a0 di dunia ini perlu memupuk semangat cinta akan alam sekitar agar bumi yang sedang sakit ini dapat dipulihkan semula. Diharapkan agar fenomena pemanasan global yang sedang melanda dunia sekarang ini akan berakhir dengan segera agar keselamatan dan kesejahteraan hidup makhluk di dunia ini akan berkekalan. Pihak kerajaan pula perlulah lebih peka terhadap masalah global yang semakin bernanah ini malah perlu menguatkuasakan undang-undang yang lebih tegas agar masyarakat lebih prihatin dengan nasib bumi ini. Oleh itu, semua pihak perlulah berusaha untuk mengatasi masalah pemanasan global ini kerana \u201ckita tidak mewarisi alam ini daripada datuk nenek kita, tetapi kita meminjamnya daripada anak cucu kita\u201d.\u00a0\u00a0"]}, {"h": ["Rakyat dapat menikmati kemudahan", "Digunakan pada waktu kecemasan ", "Menunjukkan keprihatinan kerajaan kepada rakyat", "Meningkatkan taraf ekonomi dan sosial", "Penutup Karangan Kepentingan Kemudahan Awam"], "p": ["Muktahir ini, kepesatan pembangunan kemudahan awam begitu ketara berlaku di Malaysia terutamanya di bandar utama dan pinggiran bandar. Kemudahan awam secara mudahnya ditarifkan sebagai keperluan asas yang disediakan oleh kerajaan untuk kegunaan rakyat sama ada secara percuma atau berbayar dengan kadar yang minimum. Namun, banyak kemudahan awam menjadi mangsa vandalisme disebabkan tiadanya pemantauan ke atas kemudahan awam tersebut dan akhirnya, kemudahan awam tersebut menjadi salah satu projek gajah putih yang tidak memberi manfaat kepada pengguna. Persoalan yang masih berelegar-legar dalam ruang pemikiran ini ialah, apakah faedah kemudahan awam yang disediakan oleh kerajaan?", "Kemaslahatan yang diperoleh daripada kemudahan awam yang disediakan oleh kerajaan adalah semata-mata untuk rakyatnya terutama golongan marhaen agar mereka juga dapat menikmati kemudahan yang sama dirasai oleh semua rakyat di negara lain. Sebagai contoh, kerajaan telah membina laluan tren dari kawasan pinggir bandar ke kawasan bandar bagi memudahkan penduduk di luar atau pinggir bandar pergi ke bandar untuk bekerja. Keadaan ini akan meringankan beban rakyat marhaen yang bekerja menggunakan pengangkutan awam untuk berurusan atau berulang alik dari rumah ke tempat kerja. Tegasnya, kita dapat melihat betapa pentingnya pekemudahan awam kepada rakyat marhaen atau golongan bawahan.", "Selain faedah yang telah dibicarakan, kerajaan turut menyediakan kemudahan awam ini untuk digunakan pada waktu kecemasan seperti ungkapan peribahasa yang menyebut sediakan payung sebelum hujan. Penyediaan tandas awam amat penting di kawasan yang menjadi tumpuan orang ramai seperti di taman rekreasi, taman permainan , hentian bas dan kawasan beli-belah. Penyediaan tandas awam yang mengenakan kadar bayaran yang rendah adalah bertujuan menjamin keselesaan pengguna yang menggunakan tandas awam. Maka, penyediaan kemudahan awam sangat penting ketika waktu yang tidak terduga atau kecemasan.", "Kemudahan awam yang disediakan oleh kerajaan juga sebenarnya adalah untuk menunjukkan keprihatinan kerajaan kepada rakyat. Kerajaan yang prihatin ialah kerajaan yang mengutamakan kebajikan rakyat. Perkara ini telah diterjemahkan oleh mantan Perdana Menteri Malaysia yang ke-6 Datuk Seri Najib bin Tun abdul Razak dengan memperkenalkan konsep 1Malaysia yang berpaksikan prinsip Rakyat Didahulukan Pencapaian Diutamakan. Hasil daripada semangat 1Malaysia, kerajaan telah mewujudkan Kedai Rakyat 1Malaysia, Klinik 1Malaysia, dan RTC 1Malaysia yang telah memberi banyak faedah kepada orang ramai. Tampak bahawa, keprihatinan kerajaan memberi kemakmuran kepada rakyat.", "Dalam isu ini juga, kemudahan awam yang disediakan oleh kerajaan sebenarnya untuk meningkatkan taraf ekonomi dan sosial di sesebuah kawasan. Sebagai contoh, pekan Rawang hanyalah sebuah pekan lama yang terletak di pinggir negeri Selangor. Namun sejak dua puluh tahun yang lalu, pekan Rawang menerima pelbagai kemudahan awam. Kemudahan komuter telah memudahkan perjalanan ke kota raya untuk bekerja. Malah pekan Rawang juga menjadi laluan kereta api laju ke utara bagi mereka yang ingin pulang ke desa. Hal ini menyebabkan pekan Rawang menjadi tumpuan orang ramai untuk menetap dan mencari rezeki bak kata ada semut ada gula, begitulah bandar Rawang yang menerima kepesatan pembangunan hasil daripada penyediaan kemudahan awam.", "Pada penghujung bicara ini, kemudahan awam yang disediakan oleh kerajaan ini haruslah dihargai dengan menjaga kemudahan tersebut dengan baik serta tidak merosakkan kemudahan tersebut. Pastinya nama negara akan tercalar ibarat menconteng arang ke muka sendiri jika vandalisme berlaku. Oleh itu, semua pihak perlu mengambil inisiatif untuk membendung masalah vandalisme agar kemudahan awam ini akan dapat terus dinikmati oleh generasi akan datang."]}, {"h": ["Melengkapkan diri dengan ilmu pengetahuan", "Membentuk nilai toleransi ", "Belajar berkommunikasi dengan lebih baik", "Menyemai perasaan kasih sayang ", "Mengasah bakat kepimpinan ", "Penutup Karangan kesukarelawanan"], "p": ["Terdapat pelbagai pertubuhan sukarelawan yang diasaskan seperti MERCY, KDN, RELA dan sebagainya di Malaysia. Pertubuhan sukarelawan selalunya membantu mangsa-mangsa yang ditimpa bencana alam seperti banjir dan tanah runtuh. Kegiatan kesukarelawanan amat penting untuk membantu orang yang berada dalam kesusahan. Namun begitu, aktiviti kesukarelawanan dalam kalangan remaja semakin merosot. Hal ini disebabkan remaja lebih suka menghabiskan masa mereka dalam melakukan aktiviti yang tidak berfaedah seperti melepak di pusat membeli belah. Sebenarnya, melibatkan diri dalam melakukan aktiviti kesukarelawanan dapat memberi manfaat kepada remaja. Persoalannya, apakah kepentingan remaja menyertai kegiatan kesukarelawanan?", "Kepentingan menyertai kegiatan sukarelawan ialah remaja dapat melengkapkan diri dengan ilmu pengetahuan. Remaja semestinya tahu bahawa ilmu luas seperti lautan dan tidak diperoleh hanya di sekolah. Ilmu juga dapat diperolehi melalui pengalaman dan penglibatan dalam kegiatan kemanusiaan. Contohnya, Jabatan Pertahanan Awam Malaysia (JPAM) sering terlibat dalam membantu mangsa dalam bencana alam seperti banjir. Ahli JPAM amat diperlukan untuk membawa mangsa-mangsa banjir ke tempat yang selamat. Mereka harus mengorbankan nyawa mereka sendiri untuk menyelamatkan nyawa orang lain. Mereka juga akan menyediakn bantuan dari segi makanan, selimut dan lain-lain kepada mangsa. Pengetahuan yang mereka dapat boleh mereka manfaatkan jika kejadian bencana alam berulang lagi. Jadi, pengalaman ynag diperoleh tidak dapat ditukar ganti dengan wang ringgit.", "Sebab perdana remaja harus mengambil bahagian dalam melakukan aktiviti kesukarelawanan adalah kerana aktiviti ini dapat membentuk nilai toleransi dalam diri mereka. Semasa aktiviti kesukarelawanan dijalankan, remaja perlu berinteraksi dengan orang lain serta menjalin hubungan bekerjasama dengan mereka dalam menghabiskan sesuatu tugasan yang diberi. Dalam konteks ini, jika semua orang tiada semangat, tugas yang diberikan mungkin tidak dapat diselesaikan. Sekiranya remaja tidak boleh bertolak ansur dengan orang lain, perselisihan atau pertelingkahan faham juga akan berlaku antara mereka. Sikap bertoleransi amat penting bagi seseorang remaja apabila mereka menjejakkan kaki ke dalam alam pekerjaan apabila tamat persekolahan nanti. Hal ini demikian kerana apabila telah bekerja, mereka perlu berdepan dengan rakan- rakan sekerja mereka yang mempunyai keperibadian yang berbagai jenis ragam. Sesungguhnya, remaja dapat mempelajari serta mengaplikasikan sikap bertoleransi dalam diri mereka setelah melibatkan diri dalam menjalankan aktiviti sukarela.", "Salah satu kebaikan remaja dalam memupuk semangat kesukarelawanan adalah mereka dapat belajar berkommunikasi dengan lebih baik. Tahukah bahawa di negara kita, walaupun banyak graduan dari institusi pengajian tinggi yang bekelulusan cemerlang dari segi akademik, namun dari segi pertuturan, mereka mempunyai kemahiran berkommunikasi yang tidak begitu memuaskan ? Salah satu punca keadaan ini berlaku adalah kerana mereka tidak didedahkan kepada kepentingan kemahiran bertutur. Persepsi terhadap pelajaran yang hanya bertumpu dari segi linguistik perlu diubah kerana jika kita tidak boleh bercakap dengn fasih, tiada gunanya kita memperolehi gred pelajaran yang terbaik. Melalui penglibatan diri dalam aktiviti kesukarelaan, remaja dapat belajar berkommunikasi dengan lebih kerap dan keadaan ini dapat membina keyakinan diri dalam bertutur di khalayak ramai. Oleh itu, mengambil bahagian dalam aktiviti kesukarelawan dapat membantu meningkatkan kemahiran pertuturan mereka.", "Kita tidak boleh nafikan bahawa pemupukan semangat kesukarelawanan boleh menyemai perasaan kasih sayang terhadap manusia dan haiwan serta alam sekitar. Apabila remaja melibatkan diri dalam aktiviti sukarela seperti membantu mangsa banjir ataupun menghulurkan bantuan di pusat haiwan, mereka dapat mempelajari menyayangi serta menghargai semua makhluk hidup di sekeliling mereka. Jika kita sentiasa memberi pertolongan kepada mereka yang memerlukannya, kita akan membentuk sebuah perasaan cinta yang mendalam terhadap diri kita dan juga orang lain. Hal ini boleh membentuk kita untuk menjadi seorang yang bukan sahaja berperikemanusiaan, malah dapat melahirkan keperibadian yang mulia kerana menurut Hamka, seorang ulama mengatakan bahawa kecantikan yang abadi terletak pada keelokan adab dan ketinggian ilmu seseorang, bukan terletak pada wajah dan pakaiannya.", "Selain itu, remaja dapat mengasah bakat kepimpinan dengan menyertai aktivi kesukarelawan. Aktiviti ini juga penting untuk membentuk jati diri dan persiapan untuk kerjaya pada masa hadapan. Hal ini demikian kerana, kebanyakan generasi muda gagal berkomunikasi dengan baik di khalayak ramai. Mereka gagal untuk meyakinkan orang lain dan orang lain juga susah untuk memberi sesuatu amanah atau tanggungjawab kepadanya. Apabila golongan remaja ini menyertai aktiviti kesukarelawan mereka sebenarnya terdedah kepada suasana luar yang terarah kepada kehidupan sebenar atau realiti kehidupan. Secara tidak langsung golongan remaja ini dapat melatih diri mereka untuk berkomunikasi dengan orang lain dan dapat membina keyakinan diri. Jika mereka berkeyakinan, mereka boleh memimpin sesuatu organisasi atau kumpulan yang ditubuhkan serta dapat membuta keputusan dengan tepat. Jadi, remaja yang berkeyakinan ialah remaja yang boleh memimpin.", "Kesimpulannya, aktiviti kesukarelawan dapat membawa banyak kebaikkan kepada seorang remaja. Kegiatan kesukarelawan amat penting di dalam Malaysia bahkan di seluruh dunia. Aktiviti kesukarelawanan bukan sahaja dapat melahirkan generasi belia yang prihatin dan penyayang, tetapi juga berupaya bertindak sebagai penebat atau pendinding kepada golongan remaja daripada terjebak dalam gejala negatif yang mampu menjejaskan keharmonian negara. Jadi golongan remaja harus menggenggam bara api biar sampai jadi arang untuk meneruskan kegiatan kesukarelawan.\u00a0Pelbagai usaha harus diambilkan untuk mendorong remaja mengambil bahagian dalam aktiviti kesukarelawanan."]}, {"h": ["merombak jawatankuasa induk yang menaungi persatuan sukan", "program-program pembangunan atlet", "didedahkan dengan kejohanan-kejohanan antarabangsa", "mencungkil bakat-bakat muda ", "Pengambilan jurulatih serta pemain import", "Penutup Karangan Mutu Sukan Negara"], "p": ["Mutu sukan Malaysia semakin merudum. Apakah langkah konkrit dan menyeluruh boleh diambiluntuk meningkatkan mutu sukan negara supaya kita boleh duduk sama rendah dan berdiri sama tinggi\u00a0dengan negara-negara lain dalam bidang sukan.", "Kekalahan skuad bola sepak kebangsaan dalam pertandingan kelayakan Piala Dunia kepada pasukan Singapura serta tumbangnya jagoan badminton negara Datuk Lee Chong Wei, dalam Kejohanan Badminton Dunia baru-baru ini, seolah-olah mengesahkan bahawa mutu sukan Malaysia semakin merudum. Hal ini belum lagi mengambil kira prestasi sukan-sukan teras yang lain seperti hoki, olahraga, renang, dan sebagainya.", "Kemerosotan pencapaian atlet-atlet negara ketika bertanding sama ada pada peringkat serantau mahupun antarabangsa telah menimbulkan pelbagai tanggapan negatif dalam kalangan peminat sukan di negara ini. Apakah atlet-atlet kita hanya gah ketika bertanding sesama sendiri sehingga mewajarkan gelaranjaguh kampung,\u00a0 ataupun atlet kita kurang bermotivasi apabila bersaing pada peringkat antarabangsa? Walau apa-apapun pertikaiannya, ternyata pelbagai langkah konkrit dan menyeluruh perlu diambil untuk meningkatkan mutu sukan negara, agar kita\u00a0dapat duduk sama rendah dan berdiri sama tinggi\u00a0dengan negara-negara lain dalam bidang sukan.", "Dalam hal ini, perkara utama yang perlu diberi perhatian ialah\u00a0dengan merombak jawatankuasa induk yang menaungi sesebuah persatuan sukan.\u00a0Bukan lagi rahsia, kebanyakan persatuan sukan di Malaysia dipimpin oleh elit politik. Lihat sahaja persatuan-persatuan seperti Persatuan Bolasepak Malaysia (FAM), Persekutuan Hoki Malaysia (PHM), dan Persatuan Badminton Malaysia (BAM). Malangnya, para pemimpin yang dipilih secara\u00a0sebulat suara\u00a0ini, sering menjadikan persatuan berkenaan sebagai medan untuk mencari pengaruh dan meneruskan agenda politik mereka. Keghairahan memenuhi agenda peribadi, menyebabkan program pembangunan sukan dan atlet telah dianaktirikan. Kedangkalan pengetahuan tentang bidang sukan serta kegagalan memahami perubahan yang berlaku, mewajarkan ketandusan pencapaian para atlet kita.", "Berkaitan hal ini, Tun Abdullah Ahmad Badawi pernah menyeru agar para pemimpin politik melepaskan jawatan mereka dalam persatuan sukan agar program pembangunan sukan hanya ditangani oleh individu yang berkelayakan. Justeru, sewajarnya barisan kepimpinan sukan ini dirombak dan seterusnya memberikan laluan kepada muka-muka baru yang mempunyai latar belakang bidang sukan serta beriltizam tinggi untuk memajukan mutu sukan negara, persis kata pujangga,\u00a0hanya jauhari yang mengenal manikam.", "Di samping itu,\u00a0program-program pembangunan atlet juga perlu diperbaiki dan diberi nafas baru dalam usaha melahirkan atlet yang berdaya saing. Kerajaan melalui Kementerian Belia dan Sukan telah menyediakan peruntukan yang cukup untuk menyokong program-program pembangunan sukan di negara ini seperti penubuhan Majlis Sukan Negara (MSN) dan Institut Sukan Negara (ISN). Program pembangunan sukan ini meliputi aspek-aspek kritikal seperti kewangan, kejurulatihan, pemakanan, psikologi, dan sebagainya. Berhubung dengan isu ini, Menteri Belia dan Sukan, Datuk Sabri Chik pernah menegur tentang cara pemakanan para pemain bola sepak kebangsaan ketika bertanding dalam Kejohanan Piala Asia yang dianggap tidak bersesuaian dengan diet para atlet.", "Menurutnya kebanyakan para pemain bola sepak negara lebih menggemari roti canai, nasi lemak, dan merokok. Kegagalan menyediakan program-program berkualiti, memungkinkan mutu sukan negara terus merudum dan kita terus ketandusan para atlet yang berpotensi. Contohnya sejak menjuarai Piala Thomas pada 1992, Persatuan Badminton Malaysia (BAM) hanya bergantung kepada\u00a0gandingan emas, Koo Ken Kiat dan Tan Boon Heong, serta Datuk Lee Chong Wei. Misi pencarian pelapis baru masih lagi gagal.\u00a0 Namun begitu, segala kelemahan tidak harus menjadi noktah untuk kita terus berusaha. Dengan penggemblengan usaha dan iltizam semua pihak, pastinyasinar di hujung terowong\u00a0dapat dijelmakan untuk mengangkat kembali martabat sukan negara kita.", "Selain itu,\u00a0para atlet negara juga perlu didedahkan dengan kejohanan-kejohanan antarabangsa secara lebih kerap.\u00a0Penyertaan secara berterusan amat penting dalam usaha memantapkan persembahan serta menyesuaikan diri \u00a0dalam situasi pertandingan yang sebenarnya. Pasukan bola sepak contohnya, tidak mampu membentuk persefahaman yang mantap jika digabungkan menjelang saat akhir pada sesebuah kejohanan sahaja. Setiap pemain sudah pasti mempunyai latar belakang kemahiran dan peribadi yang berbeza. Justeru, penyertaan secara berterusan dalam pelbagai kejohanan dapat membentuk persefahaman dalam kalangan mereka seterusnya mampu menuai hasil yang diharapkan. Pencapaian jaguh badminton negara Datuk Lee Chong Wei dan \u00a0ratu squasy negara, Datuk Nicole Ann David sehingga membolehkan mereka berada pada kedudukan teratas senarai pemain terbaik dunia, adalah berpunca daripada penyertaan yang aktif dalam pertandingan peringkat antarabangsa. Perlu ditegaskan bahawa kejayaan yang diinginkan tidak boleh dijelmakan dengan usaha secara ala kadar,\u00a0ibarat melepaskan batuk di tangga. Sebaliknya, menuntut iltizam dan kerja keras semua pihak sama ada dalam kalangan atlet, pihak-pihak berwajib, dan malahan peminat sukan tanah air.", "Di samping itu,\u00a0Kementerian Pelajaran Malaysia juga perlulah berperanan mencungkil bakat-bakat muda daripada peringkat sekolah lagi.\u00a0Kita sedia maklum bahawa para pelajar di seluruh negara begitu ramai yang mempunyai bakat yang terpendam dalam bidang sukan. Buktinya semasa kejohanan sukan di peringkat sekolah, daerah, negeri dan kebangsaan, kita dapati ramai pelapis muda yang berbakat dan berpotensi. Namun bakat mereka tenggelam begitu sahaja setelah tamat zaman persekolahan. Oleh hal yang demikian pihak Kementerian Pelajaran Malaysia perlu berkerjasama dengan Kementerian Belia dan Sukan serta badan-badan sukan untuk menggilap bakat-bakat muda ini hingga mampu bersaing di peringkat antarabangsa. Penubuhan sekolah-sekolah sukan seperti Sekolah Sukan Sultan Abdul Jalil, Sekolah Sukan Tunku Mahkota Ismail (SSTMI) Bandar Penawar dan merupakan satu alternatif bijak agar kita tidak ketandusan pelapis dalam bidang sukan negara pada masa akan datang.", "Pengambilan jurulatih serta pemain import juga merupakan suatu usaha yang positif ke arah meningkatkan mutu sukan negara. Hal ini demikian kerana para atlet serta ahli sukan mendapat bimbingan serta tunjuk ajar berterusan daripada jurulatih yang berwibawa. Para pemain dapat didedahkan dengan teknik, serta kemahiran bertaraf dunia agar pemain\u00a0kita dapat duduk sama rendah, berdiri sama tinggi\u00a0dengan pemain-pemain di peringkat dunia. Selain itu, para pemain juga akan mendapat rakan pelatih atau\u00a0\u00a0sparing partner\u00a0yang bertaraf dunia. Dengan pendedahan serta latihan intensif ini sudah pasti para atlet mampu bersaing atau bertanding di peringkat antarabangsa. Tindakan FAM untuk mengambil pemain-pemain import semula dalam Liga Bola Sepak Malaysia merupakan usaha\u00a0serampang dua mata,\u00a0iaitu untuk meningkatkan mutu sukan negara serta menyemarakkan sokongan peminat sukan kepada pasukan pilihan mereka. Jelaslah bahawa pengambilan jurulatih dan pemain import bukan sahaja meningkatkan prestasi atlet atau ahli sukan, malahan dapat meningkatkan imej negara di mata dunia.", "Konklusinya,\u00a0kemerosotan mutu sukan negara tidak seharusnya dibiarkan berlanjutan kerana hal ini sedikit banyak berkaitan dengan maruah kita pada peringkat antarabangsa. Sejajar dengan usia kemerdekaan negara yang sudah menjangkau angka lima puluh empat tahun, seharusnya telah mematangkan prestasi kita dalam bidang sukan. Tiada salahnya untuk kita belajar dengan negara-negara seperti Trinidad dan Tobago atau pun Kenya yang telah berjaya melayakkan diri dalam pertandingan akhir bola sepak Piala Dunia 2006 serta mampu melahirkan atlet olahraga bertaraf dunia. Hanya dengan kerjasama erat semua pihak\u00a0bagai aur dengan tebing, misi untuk melihat kelibat anak-anak muda Malaysia beraksi pada pusingan akhir bola sepak Piala Dunia 2014 akan menjadi kenyataan. Peribahasa Melayu ada menyatakan\u00a0pengayuh sudah ada di tangan, perahu sudah ada di air, terserah kepada kita untuk merealisasikan impian 26 juta rakyat Malaysia.\u00a0Semoga slogan,\u00a0Majulah Sukan Untuk Negara\u00a0dapat diimplementasikan."]}, {"h": ["Penguatkuasaan undang-undang", "Menggalakkan majikan mengambil pekerja tempatan", "Mengambil pekerja Orang Kurang Upaya", "Kerjasama serantau antara negara jiran", "Penutup Karangan Kemasukan Pendatang Asing"], "p": ["Dalam era dunia tanpa sempadan ini, kemasukan pendatang asing sudah menjadi lumrah sama ada dengan cara yang sah atau haram. Kedatangan pendatang asing ini ibarat ada gula ada semut. Mereka datang dengan tujuan mencari rezeki lalu dibawa pulang ke kampung halaman mereka. Oleh itu, kita perlu mengenal pasti langkah bagi mengawal kemasukan pendatang asing ke Malaysia agar dapat membendung aktiviti ini seperti peribahasa yang menyebut cegah sebelum parah. Persoalannya, apakah langkah yang boleh kita ambil bagi menangani masalah kemasukan pendatang asing?", "Langkah yang paling efektif dalam menangani kemasukan pendatang asing adalah melalui penguatkuasaan undang-undang. Kerajaan hendaklah mengenakan hukuman penjara mandatori kepada majikan atau ejen yang mengambil pendatang asing bekerja. Tindakan ini akan menyebabkan orang ramai berasa takut untuk mengambil pendatang asing bekerja di premis mereka sekali gus akan menyebabkan permintaan tenaga kerja asing menjadi kurang. Oleh itu, pihak berkuasa hendaklah tegas dalam menjalankan penguatkuasaan agar mereka gerun dan tidak memandang rendah kepada penguatkuasa.", "Selain penguatkuasaan, kerajaan hendaklah menggalakkan majikan mengambil pekerja tempatan berbanding pekerja asing untuk mengurangkan permintaan pekerja asing dalam pasaran kerja. Apabila kurang permintaan, maka pekerja asing akan beralih ke negara lain untuk mencari pekerjaan. Malah, jadual waktu anjal atau konsep kerja dari rumah juga dapat membantu wanita bekerja untuk menguruskan anak-anak dengan lebih mudah tanpa memerlukan bantuan daripada pengasuh atau pembantu rumah warga asing. Keadaan ini dapat mengelakkan wanita bekerjaya mengambil pendatang asing sebagai pembantu rumah. Secara tidak langsung, kita dapat membantu kerajaan mengurangkan kebergantungan kepada pekerja asing.", "Bukan itu sahaja, kerajaan juga hendaklah menggalakkan majikan mengambil pekerja daripada golongan Orang Kurang Upaya (OKU). Hal ini dikatakan demikian kerana golongan OKU juga memiliki kemahiran bekerja setanding pekerja normal. Malah daya usaha mereka lebih daripada pekerja normal kerana faktor kekurangan fizikal menjadikan mereka lebih bersemangat dan tabah. Tidak dinafikan bahawa pengambilan pekerja daripada golongan OKU dapat mengurangkan kebergantungan syarikat kepada pekerja asing. Oleh itu, golongan OKU turut berperanan membantu kerajaan mengurangkan permintaan kepada pekerja asing.", "Langkah terakhir yang wajar diambil bagi menangani masalah kemasukan pekerja asing adalah dengan kerjasama serantau antara negara-negara jiran. Hal ini bertujuan untuk membendung kemasukan pendatang asing tanpa izin yang sesuka hati keluar masuk melalui lorong-lorong tikus di sempadan negara seperti di sempadan Malaysia dan Thailand. Sebagai contoh , seorang anggota polis telah ditembak oleh penyeludup di sempadan negara semasa melakukan operasi pengintipan. Peristiwa ini membuktikan bahawa penjenayah antarabangsa bertindak berani menjadikan laluan tikus sebagai laluan penyeludupan barang, dadah, manusia dan senjata. Dengan cara ini kemasukan pekerja asing dapat dikawal agar tiada agenda jahat yang boleh mengganggu-gugat keselamatan negara.", "Secara kesimpulannya, kerajaan haruslah mengambil pendekatan undang-undang agar mereka patuh akan peraturan di Malaysia kerana di mana bumi dipijak, disitu langit di junjung. Mereka tidak seharusnya bersikap seperti kaduk naik ke junjung atau seperti cacing naik ke mata sehingga bersikap sombong dengan penduduk tempatan. Sesungguhnya, kerajaan perlulah mengkaji semula kontrak pekerja asing demi menyelamatkan rakyat tempatan yang kehilangan pekerjaan akibat pandemik Coronavirus-2019 (COVID-19) yang menyerang negara agar mereka terus dapat menikmati kemakmuran bersama menjelang 2030."]}, {"h": ["Makanan yang seimbang", "Aktiviti senaman", "Kaedah pemikiran positif", "Berinteraksi dengan masyarakat", "Penutup Karangan Gaya hidup sihat"], "p": ["Gaya hidup sihat bermaksud kehidupan yang berkualiti dalam menjalani aktiviti harian seseorang insan itu. Aspek gaya hidup itu meliputi perkara fizikal, emosi, mental, pergaulan harian, dan nilai murni serta sebagainya. Media massa telah menguar-uarkan kepentingan mengamalkan gaya hidup sihat kepada masyarakat negara ini menerusi pelbagai program mereka di televisyen, akhbar, dan internet. Namun, apakah cara untuk menjaminkan remaja menjalani gaya hidup yang sihat itu?", "Langkah pertama untuk mengamalkan gaya hidup sihat ialah pemakanan yang seimbang. Pemilihan jenis makanan hendaklah dilakukan secara teliti kerana remaja memerlukan khasiat yang betul untuk menjalani kehidupan moden itu. Jenis makanan yang lebih ke arah gentian seperti sayur dan buah-buahan mestilah diutamakan dalam kehidupan yang sihat tersebut. Kita boleh menghidangkan makanan yang berkhasiat dan seimbang untuk keperluan pemakanan harian untuk jangka masa panjang.", "Selain itu, aktiviti senaman hendaklah digalakkan dalam kalangan remaja pada setiap hari.Kita boleh berjalan atau berlari di kawasan taman untuk tempoh tertentu agar tahap kecergasan wujud. Peluh yang keluar ketika bersenam akan membantu remaja untuk menghakis semua toksik badan lalu menjadikan diri mereka lebih sihat dan bertenaga dalam kehidupan harian. Ringkasnya, senaman perlulah menjadi aktiviti utama masyarakat kita pada zaman ini kerana itulah asas untuk memperoleh satu gaya hidup yang sihat dan berkualiti pula.", "Seterusnya, golongan remaja harus menggunakan kaedah pemikiran positif yang membantu diri sendiri untuk memiliki gaya hidup yang sihat. Ibu bapa atau guru-guru boleh mendidik anak supaya melihat sesuatu cabaran atau musibah yang melanda kehidupan mereka sebagai satu takdir yang boleh diatasi pada masa hadapan. Golongan remaja harus bijak menyelesaikan sebarang kemelut yang berlaku dengan pemikiran positif kerana sedar masalah itu tidak akan berkekalan dalam kehidupan mereka. Maka, semua masalah yang melanda akan dilihat daripada sudut positif sehingga jalan penyelesaiannya terbentang luas ditemukan.", "Akhir sekali, remaja harus bergaul dan berinteraksi dengan masyarakat tanpa sebarang masalah. Ciri gaya hidup yang sihat turut melibatkan kebolehan seseorang untuk berinteraksi dengan individu lain dalam kehidupan harian yang mencabar itu. Konsep kera sumbang tidak sesuai diamalkan kerana sikap manusia yang memerlukan orang lain untuk menjadikan kehidupan mereka lebih bermakna. Lantaran itu, masyarakat remaja dan pelajar harus terlibat dalam sebarang aktiviti yang menjurus ke arah interaksi dengan individu yang lain pula.", "Kesimpulannya, remaja harus sedar bahawa gaya hidup yang sihat boleh memberikan kekuatan kepada fizikal dan emosi lalu memperoleh kejayaan dalam hidup pada masa depan. Remaja haruslah mengamalkan gaya hidup sihat supaya penyakit seperti kencing manis, obesiti, darah tinggi, sakit jantung dan sebagainya dapat dikurangkan dalam jangka masa yang panjang ini. Peribahasa sesal dahulu pendapatan, sesal kemudian tiada guna membuktikan bahawa gaya hidup sihat penting diamalkan sebelum sebarang penyakit mental dan fizikal melanda diri seseorang tersebut."]}, {"h": ["Budaya makanan yang pelbagai citarasa dan unik", "Pertumbuhan ekonomi", "Fahaman budaya masyarakat", "Masalah genetik dan hormon", "Penutup Karangan Faktor masalah Obesiti"], "p": ["Dalam alaf milenium ini, kemajuan dalam industri makanan dan minuman di dunia telah menyebabkan perubahan pola pemakanan masyarakat Malaysia. Tidak dinafikan bahawa perubahan ini telah menyebabkan berlakunya banyak masalah kesihatan yang berpunca daripada makanan. Akibatnya, pada 2019 rakyat Malaysia telah mencatat rekod sebagai rakyat tergemuk di Asia dan kesannya masyarakat menghidap pelbagai penyakit kronik dan mengalami masalah kegemukan atau obesiti. Oleh itu, demi menyelesaikan masalah obesiti yang berlaku, kita perlu mengetahui faktor yang mengalakkan masalah ini menjadi parah. Persoalannya, apakah faktor yang menjadi punca masalah obesiti?", "Antara faktor yang signifikan dalam isu serantau ini ialah Malaysia memiliki budaya yang unik dan pelbagai citarasa makanan yang berbeza mengikut kaum dan suku kaum di seluruh negara. Malaysia terkenal dengan nasi lemak, roti canai, mi goreng, dan beribu-ribu juadah makanan yang menjadi kegilaan penduduk di Malaysia apatah lagi pelancong asing dari luar negara. Hal ini disebabkan makanan Asia sering menggunakan minyak yang banyak dalam penyediaan masakan mereka justeru, kepelbagaian juadah dan citarasa makanan yang unik di Malaysia menjadi faktor masalah obesiti berlaku.", "Selain keunikan makanan di Malaysia, pertumbuhan ekonomi telah menggalakkan pembukaan premis makanan segera yang wujud bagai cendawan tumbuh selepas hujan. Keadaan ini telah menyebabkan masalah obesiti bertambah parah di Malaysia. Keghairahan syarikat-syarikat francais makanan yang terkenal di dunia seperti Mc Donald, Burger King, Texas Chicken dan pelbagai lagi telah mengisi ruang premis di setiap pasar raya atau gedung besar. Faktor kesibukan ibu bapa bekerja sehingga tidak sempat menyediakan juadah untuk anak-anak lantas mendesak ibu bapa mengambil jalan mudah dengan makan di restoran makanan segera. Keadaan sebeginilah yang telah mengakibatkan masalah obesiti semakin rumit dan sukar dibendung.", "Dari sudut yang berbeza pula, fahaman budaya sesebuah masyarakat juga menjadi faktor masalah obesiti. Sesetengah masyarakat suka melihat anak-anak kecil dalam keadaan tubuh yang bulat dan montel. Ibu bapa pasti berasa bangga apabila melihat anak mereka dipuji oleh saudara mara, sahabat handai dan jiran tetangga tentang wajah anak yang montel dan comel. Jika keadaan ini berlarutan sehingga mereka membesar dan memasuki alam persekolahan, maka anak-anak akan menghadapi pelbagai masalah dari segi kesihatan, penampilan diri, perasaan rendah diri, menjadi mangsa buli dan ejekan serta pelbagai lagi keadaan yang memberi kesan negatif kepada anak-anak tersebut.", "Tidak dinafikan, masalah genetik dan hormon juga menjadi faktor seseorang itu menjadi gemuk atau obesiti. Mereka yang dilahirkan dengan gen yang menyebabkan berat badan berlebihan seperti Sindrom Prader-Willi menyebabkan rasa kelaparan yang melampau dan mereka yang ada sindrom ini akan sentiasa mahu makan dan tiada perasaan kenyang. Keadaan ini disebabkan gangguan genetik yang berlaku pada DNA . Selain itu sindrom Metabolik juga boleh menyebabkan kegemukan. Kebiasaannya mereka yang ada sindrom ini disebabkan keturunan yang mempunyai berat badan yang berlebihan. Sebagai contoh jika salah seorang ibu bapa mempunyai berat badan berlebihan, maka anak-anak juga akan mempunyai berat badan yang berlebihan.", "Secara keseluruhannya, setiap penyakit ada penawarnya, begitu juga masalah obesiti yang pasti ada jalan penyelesaiannya. Namun tindakan yang proaktif perlu dilakukan oleh semua pihak agar masalah obesiti tidak menjadi penyakit nombor satu di Malaysia. Oleh itu semua pihak mestilah berganding bahu membantu golongan yang menghadapi masalah ini agar mereka dapat menjalani kehidupan normal seperti orang lain yang mempunyai tubuh badan yang tegap dan sihat."]}, {"h": ["Membaca sebagai amalan hidup", "Menyediakan sudut bacaan", "Aktif dalam program NILAM", "menyertai pameran buku", "membuat langganan buku", "menjadi seorang rakyat yang minat membaca", "Penutup Karangan Usaha memupuk amalan membaca"], "p": ["Amalan membaca dapat melahirkan dan membentuk pelapis generasi akan datang yang berwibawa. Manakala, berdasarkan kajian, rakyat Malaysia hanya membaca dua buah buku setahun. Huraikan usaha usaha memupuk amalan membaca di kalangan rakyat Malaysia.", "Dasar langit terbuka dan dunia tanpa sempadan hari ini telah menyebabkan remaja hilang keyakinan diri dan ketahanan jiwa sehingga terdorong melakukan pelbagai aktiviti negatif seperti berpeleseran, membuli dan vandalisme. Mengapakah remaja lebih gemar melakukan aktiviti yang tidak mendatangkan sebarang faedah kepada mereka? Tidak pernahkah terdetik dalam sanubari mereka bahawa terdapat pelbagai aktiviti berfaedah yang boleh mereka lakukan khususnya membaca? Hal ini demikian kerana, membaca akan menghubungkan antara manusia dengan segala ilmu pengetahuan.\u00a0Namun begitu, berdasarkan kajian, rakyat Malaysia hanya membaca dua buah buku setahun berbanding bilangan buku yang dibaca oleh rakyat Jepun. Justeru, kita perlulah mencari formula terbaik persis mutiara kata \u201cyang buruk dibuang dengan runding, yang baik ditarik dengan muafakat\u201d untuk menjadikan rakyat Malaysia gemar membaca. Oleh itu, sebagai seorang pelajar dan remaja, kita perlulah mencari inisiatif dan cara yang efektif untuk menjadikan amalan membaca itu amalan hidup.", "Prakarsa pertama untuk menjadikan membaca sebagai amalan hidup ialah,\u00a0saya perlulah rajin pergi ke perpustakaan.\u00a0Marcapada, Malaysia tidak pernah ketandusan perpustakaan malah di negara ini terdapat pelbagai jenis perpustakaan, tamsilnya perpustakaan sekolah, perpustakaan awam dan perpustakaan bergerak. Di perpustakaan yang dikunjungi, saya dapat membaca dan meminjam pelbagai jenis buku untuk meningkatkan ilmu pengetahuan. Saya akan sentiasa berusaha dan rajin ke perpustakaan untuk membaca walaupun memaklumi bahawa perpustakaan yang dipenuhi dengan buku itu\u00a0ibarat lautan yang terbentang luas\u00a0yang tidak mungkin dapat diteroka. Walaupun sekadar membaca sebuah buku seminggu, dapat saya rasakan ilmu yang diperoleh amat besar nilainya. Sementara itu, saya juga akan melakukan lawatan sambil belajar ke Perpustakaan Negara atau perpustakaan di universiti-universiti terkemuka di Malaysia. Selain dapat menyemai minat membaca dalam diri, saya juga dapat melihat kecanggihan teknologi yang terdapat di situ bertepatan dengan kata peribahasa\u00a0sambil menyelam minum air.\u00a0Ternyata pasti, dengan bersikap rajin mengunjungi perpustakaan saya akan sentiasa terdorong untuk menjadikan membaca sebagai amalan hidup.", "Peribahasa Melayu yang menyatakan bahawa di mana ada kemahuan, di situ ada jalan, amat bersesuaian untuk saya jadikan pegangan dalam usaha memupuk amalan membaca. Kata-kata hikmat \u00a0di atas akan diperjelaskan serta dibahaskan dari perspektif menyediakan sudut bacaan di rumah atau bilik sendiri. Suka saya tegaskan bahawa perubahan diri sendiri merupakan cara yang paling proaktif dan mujarab untuk menjadikan membaca sebagai amalan dalam kehidupan. Demi memupuk budaya membaca dalam jiwa saya, saya perlu menyediakan sudut bacaan atau perpustakaan mini di rumah untuk kegunaan semua ahli keluarga. Situasi ini akan menggalakkan serta mendorong kami sekeluarga supaya berjinak-jinak dengan bidang ilmu supaya amalan membaca diterapkan dalam minda setiap anggota keluarga.", "Sementalahan itu, saya perlu membeli pelbagai judul buku yang menarik dan sesuai untuk dibaca di samping mengamalkan budaya\u00a0\u201cbed story\u201d\u00a0sebelum tidur. \u00a0Neville Black, seorang ahli falsafah Barat, berpendapat bahawa ilmu pengetahuan adalah aset yang paling dominan sekiranya kita ingin bersaing dengan pihak lain pada zaman globalisasi ini. Atas kedahagaan menuntut ilmu pengetahuan, saya akan membaca dan terus membaca sehingga menjadi seorang modal insan yang berminda kelas pertama. Berdasarkan perbincangan di atas, pada hemat saya, saya perlu memupuk amalan membaca dalam diri sekali gus menjadi suri teladan kepada adik-adik saya.", "Selain itu,\u00a0saya juga boleh ikut serta secara aktif dalam program NILAM atau Nadi Ilmu Amalan Membaca. Hal ini kerana, NILAM berfungsi untuk menarik minat para pelajar membaca dalam kuantiti yang banyak. Melalui program ini, saya perlu membaca dua versi buku iaitu Bahasa Melayu dan Bahasa Inggeris dan kemudiannya direkodkan dalam buku NILAM. Pelajar yang membaca dalam kuantiti yang banyak akan diberi penghargaan bermula daripada gangsa, perak, emas dan seterusnya nilam. Malah, pelajar yang aktif juga boleh mewakili sekolah ke peringkat yang lebih tinggi iaitu peringkat daerah, negeri dan kebangsaan. Dalam program ini juga terdapat tahap Rakan Pembaca. Rakan Pembaca berfungsi untuk menarik minat pelajar lain dan seterusnya berkongsi ilmu dengan mereka. Kesannya pelajar lain juga akan turut sama menjadikan amalan membaca sebagai satu keperluan dalam hidup mereka. Apa yang pasti, segala keinginan untuk meningkatkan jumlah bahan bacaan yang dibaca perlu lahir daripada diri saya tanpa wujud paksaan daripada pihak lain. Dalam hal ini, saya amat berpegang kepada ayat al-Quran yang menyatakan bahawa\u00a0Allah tidak akan mengubah nasib seseorang, sekiranya seseorang itu sendiri tidak mahu mengubahnya.", "Sementara itu,\u00a0saya juga boleh pergi ke pameran buku, ekspo dan kedai buku. Hal ini kerana, saya akan mengetahui pelbagai klasifikasi buku di sini. Misalnya, pameran buku yang dianjurkan oleh Dewan Bahasa dan Pustaka (DBP) dan Pameran Buku Kebangsaan. Dalam pameran-pameran seperti inilah saya dapat membeli buku dengan harga yang murah dan berpatutan dan membaca buku secara percuma di tempat-tempat yang disediakan di pameran tersebut. Terdapat juga ruang-ruang khas yang disediakan di sudut maklumat di pameran atau ekspo tersebut mengenai sinopsisi buku-buku yang dijual. Dengan ini, saya dapat membaca secara ringkas tentang buku-buku tersebut sebelum membuat pilihan untuk membelinya. Justeru, saya bukan sahaja dapat membaca secara percuma, malah dapat menjimatkan masa, kos dan tenaga. Dengan mengunjungi pameran-pameran, ekspo atau kedai buku, saya akan mengenali lebih ramai rakan yang berkongsi minat yang sama iaitu membaca. Peribahasajauh perjalanan luas pemandangan\u00a0amat bersesuaian dengan perkara dan situasi yang saya bincangkan di atas.", "Seterusnya, saya juga boleh membuat langganan buku pada setiap bulan. Buku-buku atau majalah yang dilanggan bukanlah sekadar berunsurkan tarbiah sahaja, tetapi juga bercorak santai seperti Dewan Siswa, majalah i-sihat dan Solusi. Di manakah saya boleh mendapatkan buku atau majalah tersebut? Saya boleh melanggannya melalui internet atau meminta bantuan\u00a0 guru di sekolah untuk melanggannya. Impaknya, saya akan sentiasa membaca pada setiap masa, menjimatkan masa dan dapat mengetahui perkembangan terkini apabila melanggan buku pada setiap bulan. Dalam hal ini, saya akan menjadikan individu yang gemar membaca dan sentiasa dekat dengan buku sebagai idola. Sebagai contoh, A.Samad Said yang terkenal dengan karya puisinya, Profesor Ungku Aziz, Mary Renault dengan buku-buku sejarahnya dan penulis novel tersohor, Sharifah Abu Salem. Apabila saya menjadikan mereka sebagai idola, saya akan sentiasa terdorong untuk melanggan pelagai buku di pasaran sekali gus menjadikan membaca sebagai rutin hidup saya.", "Memang tidak dapat disangkalkan bahawa negara kita sedang mengecapi perkembangan dan kemajuan dengan menongkah arus globalisasi, liberalisasi dan duniawi yang melanda seantero dunia. Oleh hal yang demikian, untuk meneruskan perjuangan kita merealisasikan hasrat membentuk \u201dnegara pembaca teras negara maju\u2019. Saya juga berperanan penting dalam menyahut cabaran negara supaya menjadi seorang rakyat yang minat membaca. Pada dasarnya, media massa sebagai arus perdana yang berpengaruh sama ada media cetak atau media elektronik sentiasa mengadakan pertandingan atau aktiviti malahan kempen kesedaran di seluruh pelosok negara untuk memupuk minat membaca dalam masyarakat. Oleh hal yang demikian, saya perlu menyertai aktiviti seperti sayembara, menulis esei, syarahan dan sebagainya untuk menanam tabiat membaca. Tidak ketinggalan juga, saya dapat mengajak rakan-rakan sebaya ataupun ahli keluarga untuk menyertai kempen \u201dAmalan Membaca Nadi Ilmu Pengetahuan\u201d bersama-sama. Hal ini diibaratkan sambil menyelam minum air dan serampang dua mata kerana dapat menjalinkan hubungan silaturahim serta mendapat info terkini tentang amalan membaca.", "Konklusinya, remaja perlulah berusaha memajukan diri untuk jaminan masa hadapan. Hal ini kerana, remaja adalah pewaris tampuk kepimpinan negara. Remaja merupakan aset negara kerana bertepatan dengan kata-kata\u00a0\u00a0pemuda harapan bangsa, pemudi tiang negara. Janganlah dibiarkan usia remaja dipenuhi dengan perkara yang sia-sia. Kontradiksinya, penuhilah masa remaja kita dengan aktiviti yang berfaedah seperti amalan membaca. Remaja perlu berpegang teguh dan jitu dengan slogan\u00a0\u2019Membaca Jambatan Ilmu\u2019\u00a0dan\u00a0\u2019Rakyat Membaca, Bangsa Berjaya\u2019. Generasi berpengetahuan merupakan tunjang untuk mencapai wawasan bagi menjadikan Malaysia sebuah negara maju pada masa yang akan mendatang."]}, {"h": ["Mengamalkan pemakanan seimbang", "Senaman secara teratur ", "Tidak harus mengambil produk pelangsingan badan", "Undang-undang yang ketat dan penguatkuasaan yang tegas", "Penutup Karangan Langkah Mencegah Masalah Obesiti", "Diet untuk mencegah Obesiti"], "p": ["Dalam menempuh kemajuan teknologi dalam pemakanan, kemajuan teknologi pemakanan ini telah menyebabkan pelbagai masalah timbul dan antaranya masalah obesiti berlaku. Obesiti secara umumnya ialah masalah berat badan yang berlebihan atau kegemukan yang melampau. Keadaan ini berlaku disebabkan oleh pelbagai faktor antaranya, pengambilan makanan yang melebihi keperluan badan, gaya hidup yang tidak sihat dan masalah genetik. Masalah obesiti ini telah memberi kesan buruk kepada kesihatan diri seseorang. Lantaran itu, langkah pencegahan perlu diambil segera demi memastikan kesihatan terjamin. Persoalannya, apakah langkah bestari yang boleh diambil untuk mengatasi masalah obesiti?", "Antara pendekatan lazim yang diambil oleh kebanyakan pihak adalah dengan mengamalkan pemakanan seimbang. Kita hendaklah mengambil makanan mengikut jadual piramid makanan yang telah disusun keperluan pengambilan karbohidrat, protein, lemak dan zat-zat pemakanan dalam pilihan menu makanan seharian seseorang. Selain itu, kita juga disarankan untuk makan mengikut waktu secara teratur iaitu sarapan pagi, makan tengah hari dan makan malam. Dalam hal ini, Kementerian Kesihatan Malaysia( KKM) telah mengadakan kempen Pinggan Sihat Malaysia dengan slogan \u2018suku suku separuh\u2019 bagi memastikan rakyat mengambil pemakanan seharian dalam jumlah yang sederhana dan mengutamakan keperluan yang lebih penting untuk kesihatan badan. Oleh itu, pengambilan makan seimbang amat perlu untuk menjamin kesihatan dan mengelakkan masalah obesiti.", "Selain pendekatan pengambilan makanan seimbang, mereka boleh melakukan senaman secara teratur pada setiap hari dengan penuh disiplin dan melakukan senaman tersebut sekurang-kurangnya tiga puluh minit dalam tiga kali seminggu. Aktiviti ini lebih seronok dilakukan bersama dengan ahli keluarga dan pada masa yang sama untuk mengelakkan kita kebosanan atau patah semangat jika melakukan senaman sendirian. Dengan cara itu, kita tiada alasan untuk tidak bersenam kerana peribahasa ada menyebut, bertangguh itu pencuri masa. Oleh sebab itu, kita jangan menangguhkan pekerjaan yang baik iaitu bersenam demi mengekalkan berat badan dan kesihatan sekali gus mencegah daripada masalah kegemukan", "Di samping itu, kita tidak harus mengambil produk pelangsingan badan yang berlambak bagai cendawan tumbuh selepas hujan. Produk-produk tersebut sering diiklankan dan dijual dalam pasaran secara dalam talian tanpa mendapat kelulusan daripada Kementeri Kesihatan Malaysia (KKM). Hal ini dikatakan demikian kerana kebanyakan ubat kurus atau ubat pelangsingan badan mengandungi bahan yang berbahaya seperti Steroid, Sibutramine, Phenolphthalein dan Sildenafil. Secara tidak langsung masalah obesiti akan berlaku kembali apabila mereka berhenti mengambil produk pelangsingan tersebut.", "Pendekatan terakhir yang dapat diambil dalam usaha mencegah masalah obesiti dalam kalangan masyarakat Malaysia adalah dengan melaksanakan penguatkuasaan yang lebih tegas dan undang-undang yang lebih ketat. Kerajaan hendaklah mengharamkan semua produk makanan ringan dalam pasaran seperti yang dilakukan oleh beberapa negara Eropah. Selain itu, kerajaan juga mestilah melarang semua produk pelangsingan badan yang mengandungi bahan terlarang. Mereka yang melakukan kesalahan hendaklah dikenakan hukuman atau denda yang berat agar mereka rasa bersalah dan tindakan ini akan memberi pengajaran kepada orang lain. Oleh itu, penguatkuasaan dapat memberi kesan yang efektif dan drastik dalam usaha mencegah masalah obesiti.", "Secara kolektifnya, setiap pendekatan ini bertitik tolak pada diri sendiri untuk mengurus dan mengawal berat badan. Maka kita hendaklah bijak mengawal nafsu makan agar tidak beraja di mata bersultan dihati. Oleh itu, kita hendaklah memiliki disiplin yang tinggi dalam mengurus berat badan agar tidak menghadapi masalah obesiti. Sesungguhnya jika tidak dipecahkan ruyung, manakan dapat sagunya.", "Senaman boleh mencegah obesitiSenaman perlu dilakukan secara berterusan setiap hari dalam tempoh 20 hingga 30 minit sahaja bergantung kepada aktiviti yang dilakukan. Sebaik-baiknya amalkan senaman selama 15 minit setiap hari daripada bersenam selama dua jam tetapi hanya seminggu sekali. Senaman ini merangkumi berjoging, berbasikal, aerobik, bersukan, berenang dan sebagainya", "\u2013 Elakkan makanan yang tinggi kandungan kalori seperti makanan yang banyak lemak dan gula. Banyakkan makan sayur-sayuran dan buah-buahan.\u2013 Elakkan menggunakan susu pekat manis.\u2013 Kurangkan kandungan gula dalam minuman dan kuih-muih.\u2013 Makan ikut jadual dan elakkan meninggalkan jadual makan.\u2013 Jangan gelojoh ketika makan dan ambil masa untuk memberi rasa kekenyangan.\u2013 Kurangkan makan di waktu malam, elakkan snek ketika menonton televisyen.\u2013 Pengurangan antara 500 hingga 1,000 kalori sehari dapat mengurangkan antara 0.5 hingga 1 kilogram sebulan"]}, {"h": ["Mengorbankan nyawa manusia", "Kehilangan kebebasan dan keselamatan", "Ekonomi negara terancam", "Pencemaran berlaku", "Penutup Karangan Kesan Peperangan"], "p": ["Peperangan merupakan pertempuran antara dua atau lebih negara dengan menggunakan senjata. Peperangan boleh ditakrifkan sebagai konflik antara kumpulan-kumpulan pesaing dengan menggunakan taktik\u00a0kekerasan. Peperangan yang berleluasa semasa perkembangan tamadun manusia sehingga hari ini telah memberi banyak kesan negatif dari segi ekologi dan kehidupan manusia. Pelbagai usaha telah dilaksanakan oleh Pertubuhan Bangsa-Bangsa Bersatu untuk memastikan peristiwa peperangan tidak berlaku. Namun demikian, usaha yang dilakukan ini ibarat mencurah air ke daun keladi kerana pencerobohan Rusia ke atas Ukraine telah berlaku pada tahun 2022. Peperangan masih menjadi alat utama untuk memenuhi cita-cita politik dan keperluan pihak yang tidak bertanggungjawab. Persoalannya, apakah kesan buruk yang dialami oleh negara yang terlibat dalam peperangan?", "Salah satu kesan peperangan yang paling buruk ialah peperangan akan mengorbankan nyawa manusia yang tidak berdosa. Rakyat yang tidak bersalah seperti kanak-kanak, wanita dan orang tua sentiasa dibunuh tanpa rasa belas kasihan apabila peperangan berlaku. Kekejaman tentera penceroboh yang tidak berperikemanusiaan melakukan serangan letupan bom tanpa mengira tempat dan keadaan. Tambahan pula, wabak-wabak penyakit akan merebak semasa peperangan kerana keadaan persekitaran telah tercemar. Kekurangan kemudahan hospital dan peralatan perubatan juga memburukkan keadaan ini. Sebagai contoh, gerakan ketenteraan Russia di Ukraine telah mengorbankan banyak nyawa tanpa mengira rakyat Russia atau Ukraine. Tegaslah di sini bahawa, peperangan yang berlaku akan membawa kepada kehancuran dan mengorbankan nyawa manusia malah dapat menjejaskan keharmonian sejagat manusia.", "Peperangan telah menghancurkan komuniti masyarakat di sesuatu kawasan itu. Akibat daripada keganasan dan kezaliman semasa peperangan, orang ramai terpaksa melarikan diri ke kawasan yang selamat dengan berjalan kaki beratus-ratus kilometer jauhnya. Untuk mengelakkan serangan bom, penduduk terpaksa bersembunyi di tempat perlindungan yang dibina khas. Mangsa yang tidak berdosa akan kehilangan tempat tinggal. Mereka juga kehilangan orang yang tersayang kerana terkorban dalam peperangan. Dalam keadaan sedemikian, tidak ada hak kebebasan diri lagi. Mangsa perang akan berhidup dengan perasaan takut kerana tiada pihak yang boleh menjamin keselamatan seseorang.", "Selain itu, peristiwa peperangan akan menimbulkan krisi ekonomi dan mengancamkan sektor ekonomi negara. Sistem ekonomi bagi negara yang terlibat dalam peperangan akan mengalami gangguan yang teruk sehingga menjejaskan pembangunan negara kerana bajet negara telah berbelanja dalam membeli senjata dan memperkukuhkan ketenteraan negara. Apabila peperangan berlaku, masyarakat setempat terpaksa melepaskan pekerjaan mereka. Kebanyakan firma juga terpaksa memberhentikan operasi. Aktiviti-aktiviti ekonomi seperti pertanian, perdagangan dan pelancongan tidak dapat berjalan dengan lancar. Setelah peperangan sudah tamat, keadaan ketidakstabilan politik juga tidak dapat menarik pelabur asing untuk melabur di negara tersebut. Kadar penggangguran dan krisis inflasi akan meningkat dan pembangunan negara tidak dapat berkembang dalam masa yang singkat.", "Pencemaran yang berlaku merupakan satu lagi kesan peperangan yang serius dan bahaya terhadap manusia. Pencemaran yang dahsyat di mana telaga-telaga minyak diletupkan telah memberi kesan yang teruk kepada hidupan akuatik dan mengakibatkan sumber makanan terancam. Selain itu, letupan bom, terutamanya bom nuklear akan mengakibatkan kesan pencemaran radioaktif dan mengakibatkan kawasan yang diletupkan itu menjadi gersang. Banyak spesies fauna dan flora akan musnah dan kehilangan habitat mereka. Kesan pencemaran radioaktif akan mengakibatkan masalah kepada zuriat manusia seperti kecacatan pada generasi yang seterusnya. Sebagai contoh, bom atom yang digugurkan di Hiroshima dan Nagasaki telah menyebabkan sisa-sisa nuklear terbebas di udara dan mengancam kehidupan manusia sampai ke hari ini.", "Kesimpulannya, peperangan akan membawa banyak kesan terhadap sektor politik, ekonomi dan sosial seperti yang dilihat di negara Ukraine. Kesedaran tentang kesan peperangan mesti diwujudkan di seluruh dunia supaya manusia cinta akan keamanan. Negara-negara mestilah memupuk semangat toleransi dan keharmonian supaya dapat mengelakkan konflik atau peperangan. Peperangan harus dielakkan melalui jalan perundingan di peringkat antarabangsa. Persidangan dalam Pertubuhan Bangsa-Bangsa Bersatu harus lebih peka dalam menangani dan mengelakkan peperangan agar pembangunan ekonomi dan kemajuan manusia dapat dimantapkan."]}, {"h": ["Masyarakat berkongsi kereta", "Hukuman berat dan denda yang tinggi", "Meningkatkan mutu perkhidmatan awam", "Menaik taraf sistem jalan raya", "Penutup Karangan Kesesakan Jalan Raya"], "p": ["Peningkatan kes kemalangan jalan raya merupakan salah satu daripada implikasi buruk yang berlaku disebabkan kesesakan lalu lintas terutamanya pada waktu puncak ketika orang ramai sibuk pergi atau pulang menguruskan kerja dan persekolah anak. Fenomena ini telah memberi gambaran buruk kepada masyarakat dunia tentang Malaysia sehingga memberi impak dalam ekonomi dan sosial. Oleh itu, langkah drastik perlu diambil agar isu ini dapat diselesaikan dengan seimbang seperti menarik rambut di dalam tepung, rambut tidak putus tepung tidak berselerak. Persoalannya, apakah langkah yang dapat mengatasi masalah kesesakan jalan raya?", "Salah satu langkah yang efisien dalam mengurangkan kesesakan lalu lintas ialah masyarakat berkongsi kereta sekiranya menuju ke destinasi yang sama. Sebagai contoh, mereka yang menetap di satu kawasan taman perumahan boleh berkongsi kereta dengan jiran yang bekerja di sekitar Kuala Lumpur. Kerajaan haruslah mengambil usaha ini sebagai satu kempen berterusan agar langkah ini menjadi budaya dalam masyarakat seterusnya memupuk semangat bantu-membantu dalam kejiranan. Oleh itu, kerajaan perlu menyuburkan kembali kempen ini demi memberi manfaat kepada kita semua.", "Dari aspek penguatkuasaan pula, kerajaan hendaklah mengambil tindakan yang lebih tegas dengan mengenakan hukuman berat dan denda yang tinggi terhadap pesalah yang melanggar undang-undang jalan raya. Kerajaan hendaklah melakukan operasi khas bagi mendidik orang ramai agar tidak meletakkan kenderaan mereka sesuka hati sehingga mengundang kesesakan jalan raya. Sikap pengguna jalan raya yang memberhentikan kenderaan di tepi jalan untuk membeli-belah di pasar raya dikenal pasti menjadi punca berlaku kesesakan di jalan raya. Oleh hal yang demikian, pihak berkuasa hendaklah mengambil tindakan undang-undang dengan menyaman kenderaan tersebut. Tegasnya, penguatkuasaan undang-undang dapat mendidik masyarakat agar mematuhi peraturan jalan raya .", "Kerajaan juga berusaha meningkatkan mutu perkhidmatan awam bagi memudahkan orang ramai menuju ke tempat kerja tanpa sebarang kesesakan lalu lintas. Penggunaan perkhidmatan awam seperti bas, komuter dan LRT dapat mengelakkan pengguna terperangkap dalam kesesakan. Lazimnya, pengangkutan awam seperti teksi dan bas mempunyai laluan khas untuk kenderaan tersebut melalui jalan di sepanjang kawasan bandar. Dengan cara ini pengguna akan lebih mempercayai perkhidmatan awam yang mampu membawa mereka menuju ke destinasi pada jangka masa yang ditetapkan. Secara tidak langsung, mutu perkhidmatan akan dipertingkat dari semasa ke semasa oleh pihak penyedia perkhidmatan sejajar dengan sokongan masyarakat terhadap perkhidmatan awam.", "Langkah terakhir yang wajar diambil kira dalam usaha mengatasi kesesakan lalu lintas ialah menaik taraf sistem jalan raya di Malaysia. Kerajaan melalui Kementerian Jalan Raya hendaklah memastikan jalan raya tidak rosak dengan melakukan pemantauan berkala. Mereka hendaklah membaiki jalan raya yang berlubang dengan menurap kembali jalan tersebut agar tidak menyebabkan kesesakan lalu lintas. Malah jalan-jalan yang sempit hendaklah dinaik taraf agar dapat dilalui oleh banyak kenderaan dengan selesa dan selamat. Ketidakseimbangan tatapan masa pada lampu isyarat boleh menjadi punca kesesakan jalan raya. Oleh itu sistem jalan raya hendaklah sentiasa berada dalam keadaan yangn efisien.", "Secara keseluruhannya, kesesakan jalan raya boleh memberi pelbagai kesan yang boleh menyebabkan implikasi buruk kepada diri dan orang lain. Maka, semua pihak perlu mengambil inisiatif untuk mengurangkan kesesakan lalu lintas di jalan raya dan bukan hanya berpeluk tubuh melihat usaha kerajaan tanpa memberi sebarang kerjasama kerana sesungguhnya kita hendaklah bagai aur dengan tebing bukan seperti enau dalam belukar melepaskan pucuk masing-masing."]}, {"h": [], "p": ["Kerja-kerja amal seperti menolong membersihkan rumah warga tua dan memungut derma untuk membantu golongan yang kurang bernasib baik banyak mendatangkan kebaikan kepada remaja, masyarakat dan negara.Berikan pendapat anda tentang pernyataan di atas.", "Firman Allah dalam surah al-Zalzalah, ayat 7 hingga 8 yang ber\u00admaksud \u201cSesiapa yang melakukan amalan baik walaupun sebesar zarah sekalipun pasti akan diperlihatkan amalannya dan sesiapa yang melakukan amalan jahat walaupun sebesar zarah, pasti akan diperlihatkan amalannya\u201d. Demikian\u00adlah peringatan Allah terhadap hamba-hamba-Nya supaya sentiasa melakukan amalan kebajikan. Hal ini demikian kerana apabila mati seseorang anak Adam, maka terputuslah segala amalannya, kecuali tiga perkara yang masih kekal iaitu sedekah dan derma yang digu\u00adnakan untuk kebaikan, ilmu yang bermanfaat yang digunakan untuk kesejahteraan manusia dan anak-anak yang sering mendoakan ke\u00adsejahteraan ibu bapanya. Mafhum daripada hadis ini jelas me\u00adnunjukkan bahawa amalan yang baik, yakni kerja-kerja amal mampu mendatangkan variasi impak positif kepada remaja, masyarakat dan negara.", "Oleh hal yang demikian, sebelum nasi menjadi bubur, sebelum malaikat maut datang men\u00adjemput kita ke alam barzakh, marilah kita gunakan peluang dan kesempatan masa yang dikurniakan-Nya dengan melakukan amalan yang mampu mendatangkan kebaikan kepada masyarakat sejagat. Ahli falsafah tersohor, Samuel Johnson pernah mengung\u00adkapkan \u201cMasa depan dibeli oleh masa sekarang\u201d. Kenyataan ini menjelaskan bahawa setiap individu perlu menggunakan masa yang terluang dengan melakukan kerja-kerja amal. Marilah kita seia sekata dan mengatur langkah yang efektif untuk membuat amal kebajikan kerana terdapat pelbagai maslahat daripada kerja amal yang kita lakukan.", "Antara maslahat yang diperoleh apabila remaja melibatkan diri dalam kerja amal ialah remaja dapat mengisi masa terluang dengan aktiviti yang berfaedah. Hal ini bertepatan dengan kata-kata Ibu Zain yang antara lainnya mengungkapkan \u201cSesungguhnya kebaikan sebenar ialah apabila kita bekerja menabur bakti untuk bangsa dan negara selagi kita masih bernyawa\u201d. (UM) Kata-kata beliau izhar menunjukkan bahawa kita perlulah berbakti kepada masyarakat dengan cara mengisi masa lapang yang terluang dengan melakukan kerja-kerja amal. Oleh itu, mengisi masa lapang dengan melakukan kerja-kerja amal mampu mengatasi masalah kebejatan akhlak sedera (sekali gus) remaja tidak lagi tempang dalam menempuh cabaran hidup masa ini. Hal ini demikian kerana pada era modenisasi ini, ramai remaja terjebak dengan masalah kebejatan akhlak yang sudah terang lagi bersu\u00adluh bercanggah dengan ajaran agama kita dan prinsip Rukun Negara yang ingin membina sebuah entiti masyarakat yang meng\u00adutamakan kesopanan dan tatasusila dalam setiap tindakan.", "Tindakan remaja melakukan kerja amal seperti menolong warga tua atau Orang Kelainan Upaya (OKU) di rumah mereka membayang\u00adkan remaja melakukan aktiviti yang berfaedah kerana memanfaatkan usia mudanya untuk menabur bakti demi masyarakat mahupun negara. Kita harapkan apabila remaja melakukan kerja amal, masalah kebejatan akhlak seperti lumba haram, ragut, melepak, penyalahgu\u00adnaan dadah dan lain-lain lagi akan berkurang dan tidak mustahil akan mencapai tahap sifar sekali gus dapat membendung kerenah remaja yang dikatakan tidak mempunyai jati diri. Ada remaja yang masih tidak memahami erti kemerdekaan yang sebenar walaupun hampir 58 tahun negara kita telah mencapai ke\u00admerdekaan. Benarlah kata-kata pakar motivasi iaitu Dr HM Tuah Iskandar al-Haj, iaitu \u201cHakikatnya banyak bangsa di dunia ini telah merdeka, tetapi pemikiran mereka masih terbelenggu oleh penjara diri. Konklusinya, sebagai bangsa yang merdeka, kita seyogianya keluar daripada kepompong pemikiran yang jumud supaya masa yang terluang dapat diisi dengan kerja-kerja amal sekali gus masa terluang dapat dimanfaatkan dengan sebaik-baiknya.", "Selain itu, kerja amal yang dilakukan mampu merealisasikan konsep 1Malaysia iaitu dengan mengadakan aktiviti gotong-royong yang melibatkan semua golongan dan usaha ini menjadi teras untuk membina perpaduan yang ampuh. Aktiviti gotong-\u00adroyong merupakan salah satu kerja amal yang menjadi wahana memenuhi misi kemanusiaan iaitu membantu golongan kurang bernasib baik seperti OKU, golongan miskin dan ditimpa musibah. Hal ini demikian kerana kerja amal yang kita lakukan berupaya mendekatkan diri kita dengan masyarakat yang turut sama prihatin iaitu ingin menghulurkan bantuan dan golongan yang dibantu. Oleh itu, kita tidak akan digelar kera sumbang. Sikap memencil\u00adkan diri dan mementingkan diri sendiri seperti enau dalam belukar, melepaskan pucuk masing-masing sebenarnya menyebabkan kita kehilangan tangan kiri kita kerana hidup kita yang saling memer\u00adlukan dalam masyarakat. Tanpa kehadiran anggota masyarakat yang lain, kita tidak mampu berdiri sebagai sebuah bangsa yang merdeka kerana sesungguhnya kemajuan sesuatu bangsa itu tidak terletak pada kesuburan tanahnya tetapi terletak pada kesatuan bangsanya.", "Kerja-kerja amal yang dilakukan seperti membina surau, mem\u00adbersihkan kawasan petempatan warga tua atau rumah anak-anak yatim wajar dipergiatkan kerana remaja yang melibatkan diri akan mempunyai nilai kasih sayang sekali gus membuka peluang kepada anggota masyarakat untuk menabur bakti kepada golongan yang me\u00admerlukan. Hal ini bukan sahaja dapat memupuk sikap suka menolong dan bersedekah dalam kalangan rakyat, justeru dapat mengeratkan silaturahim sesama manusia tanpa melihat kepada perbezaan status. Kerja amal yang dilakukan juga memperlihatkan kepada kita bahawa tiada lagi wujud anggota masyarakat yang lepas tangan terhadap penderitaan orang lain. Masyarakat yang prihatin dan sentiasa menghulurkan bantuan berjaya direalisasikan kerana mereka sentiasa berpadu tenaga ke arah membantu golongan yang tidak bernasib baik ini. Intihanya, kerja amal yang dilakukan mampu membentuk ukhuwah yang erat kerana masing-masing tahu peranan yang sepatutnya dimainkan demi kesejahteraan untuk semua.", "Manfaat daripada kerja amal yang seterusnya ialah kita berjaya menyahut cabaran Wawasan 2020 yang ketujuh, iaitu mewujudkan masyarakat penyayang. Masyarakat penyayang sering disinonimkan dengan kehidupan masyarakat yang ber\u00admuafakat. Masyarakat penyayang tidak bersikap individualistik, sebaliknya meletakkan kepentingan masyarakat lebih daripada kepentingan diri. Kecaknaan golongan yang berupaya membantu golongan yang kurang bernasib baik membayangkan kepada kita bahawa mereka mempunyai perasaan sayang akan golongan ini kerana tidak mahu golongan bernasib malang ini terus dibelenggu kesusahan. Jack Hathawa iaitu seorang ahli falsafah sendiri pernah ditanya tentang perkara yang akan beliau lakukan sekiranya menjadi Timbalan Presiden pada suatu masa nanti dan beliau menjawab \u201cSaya pasti akan memperjuangkan kebajikan masyarakat walaupun saya terpaksa berkorban harta dan nyawa kerana hal tersebut\u201d.", "Kesediaan kita membantu membina rumah, membaiki rumah ataupun mengutip dana untuk membantu golongan yang memerlukan dengan sendirinya membuktikan kita amat sayang kepada go\u00adlongan ini kerana tidak mahu mereka hidup dalam kesusahan. Masyarakat penyayang sanggup merlakukan apa-apa sahaja walaupun terpaksa berkorban harta dan nyawa demi kebajikan masyarakat. Allah berrman yang bermaksud, \u201cTidak akan sem\u00adpurna iman seseorang itu jika dia tidak mengasihi saudaranya sebagaimana dia mengasihi dirinya sendiri\u2019. Oleh hal yang demikian, kerja-kerja amal yang dilakukan dapat mengukuhkan perasaan kasih dan sayang sesama insan sekali gus masyarakat penyayang dapat dijelmakan di bumi bertuah ini, Malaysia.", "Akhirulkalam, semua anggota masyarakat perlulah berganding bahu dalam melaksanakan obligasi sebagai anggota masyarakat yang prihatin terhadap keperitan dan kesusahan yang dialami oleh golongan yang daif dan ditimpa musibah. Segala amal baik yang dilakukan akan merealisasikan visi kudsi negara ke arah mela\u00adhirkan masyarakat penyayang seperti yang diwara-warakan oleh pemimpin negara.", "Hal ini bertepatan dengan sikap kita rakyat Malaysia yang terkenal dengan adab dan nilai-nilai murni yang tinggi dan moleklah kita jelmakan nilai tersebut dengan melaku\u00adkan kerja amal terhadap anggota masyarakat kita yang kurang bernasib baik. Bulat air kerana pembetung, bulat manusia kerana muafakat, marilah kita mengatur langkah sederap, seia sekata agar usaha kita berupaya meringankan beban golongan yang memerlukan bantuan dan merealisasikan slogan 1Malaysia, Rakyat Didahulukan, Pencapaian Diutamakan."]}, {"h": ["Membawa anak ke pameran buku", "Menjadi contoh ikutan anak-anak ", "Menggalakkan anak-anak membaca bahan bacaan berkualiti", "Membina tabiat anak untuk membaca", "Penutup Karangan tentang ilmu pengetahuan"], "p": ["Pada alaf norma baharu yang terkesan dengan fenomena pandemik Novel Coronavirus- 19 (COVID-19), ibu bapa berpeluang mengambil manfaat daripada Perintah Kawalan Pergerakan (PKP) untuk menggalakkan anak-anak membaca bahan-bahan ilmiah sebagai persediaan menggantikan sesi persekolahan yang tergantung akibat pandemik tersebut. Bagi mengelakkan anak-anak melakukan aktiviti yang tidak berfaedah di rumah, maka ibu bapa merupakan insan yang bertanggungjawab untuk melahirkan anak yang berilmu, bersahsiah baik dan dihormati oleh orang lain. Persoalannya, apakah langkah bestari yang perlu diambil oleh ibu bapa untuk melahirkan generasi yang cinta akan ilmu pengetahuan?", "Salah satu langkah yang lazim dilakukan oleh ibu bapa dalam menggalakkan anak mereka membaca bahan ilmiah adalah dengan membawa mereka ke pameran buku atau pesta jualan buku. Pameran Buku Antarabangsa yang diadakan di PWTC selalu menjadi destinasi kunjungan ibu bapa membawa anak -anak membeli buku yang bersesuaian dengan minat dan kecenderungan mereka. Dalam hal ini, ibu bapa amat penting untuk memainkan pernan dengan membimbing anak-anak agar dapat memilih buku berkualiti yang mampu membina pemikiran atau minda anak-anak. Tegasnya, usaha ibu bapa membawa anak-anak mereka ke pameran buku merupakan salah satu langkah efektif yang melahirkan minat anak-anak untuk membaca karya-karya ilmiah .", "Bagaimana acuan, begitulah kuihnya merupakan peribahasa yang perlu difahami oleh ibu bapa agar mereka dapat menjadi contoh ikutan anak-anak dalam pelbagai aspek sama ada dari segi tingkah laku atau tutur kata. Begitu juga dalam aspek membaca, ibu bapa harus menunjukkan tabiat membaca di hadapan anak-anak agar mereka turut membaca. Sikap ibu bapa seperti ketam mengajar anaknya berjalan lurus tidak harus menjadi amalan dalam sesebuah keluarga. Jelasnya, ibu bapa harus sentiasa membaca agar menjadi suri teladan yang baik kepada anak-anak kerana anak-anak akan menjadikan tabiat membaca sebagai satu amalan ke mana-mana sahaja mereka pergi seperti ibu bapa mereka.", "Di samping itu, untuk menggalakkan anak-anak membaca bahan bacaan yang berkualiti dan berilmiah, ibu bapa perlu membeli bahan-bahan bacaan yang sesuai dengan kecederungan serta minat mereka. Ibu bapa mestilah sanggup untuk membelanjakan wang membeli bahan bacaan ilmiah ini dan menganggap buku-buku ini sebagai satu pelaburan jangka panjang untuk masa depan anak mereka. Secara tidak langsung, anak-anak akan tertarik untuk membaca bahan bacaan yang dibeli oleh ibu bapa mereka seterusnya menyuburkan minat untuk membaca bahan-bahan yang berkualiti. Oleh itu, anak-anak yang dipupuk dengan budaya membaca, pasti dapat membentuk jati diri, minda yang sihat dan berpengetahuan tinggi.", "Seterusnya, ibu bapa perlulah kreatif dalam membina minat dan kecenderungan anak- anak ke arah tabiat membaca bahan ilmiah dan berkualiti dengan cara mendaftarkan anak mereka di Perpustakaan Negara. Mereka akan berasa teruja apabila memasuki Perpustakaan Negara. Sebagai ibu bapa, ketika inilah masa terbaik untuk menunjukkan buku-buku berkualiti yang perlu dibaca oleh anak-anak. Secara tidak langsung, anak-anak dapat membezakan bahan bacaan yang bermutu dan bahan bacaan yang tidak berkualiti. Tegasnya, ibu bapa perlulah menggalakkan anak-anak menyertai Program Nilam yang dianjurkan di sekolah atau di perpustakaan", "Secara konklusinya, dapatlah kita rangkumkan bahawa untuk melahirkan generasi yang cinta akan ilmu pengetahuan, ibu bapa memainkan peranan penting untuk menggalakkan anak- anak membaca bahan-bahan ilmiah. Sesungguhnya, hanya jauhari yang mengenal manikam."]}, {"h": ["Sumber pendapatan utama kepada penduduk desa", "Bekalan bahan mentah dalam pemprosesan makanan", "Bahan pertanian menjadi eksport utama negara", "Pertanian sebagai ekologi alam sekitar", "Bidang Pertanian merupakan Sektor ekonomi utama", "Penutup Karangan Kepentingan Sektor Pertanian"], "p": ["Malaysia mengerjakan pelbagai tanaman komersial seperti padi sawah, kelapa sawit, lada hitam dan nanas. Hasil pertanian ini pernah menjadi penyumbang terbesar pendapatan negara dan mewujudkan banyak peluang pekerjaan untuk rakyat Malaysia. Sektor pertanian merupakan sektor ekonomi primer yang penting dari segi sosial, ekonomi dan ekologi. Kepentingan sektor pertanian tidak harus dikesampingkan malah perlu dibangunkan agar seiring dengan sektor perindustrian supaya negara kita boleh menuju ke Transformasi Nasional 2050 yang merupakan impian dan visi semua rakyat Malaysia.", "Kepentingan sektor pertanian yang mampu keadilan sosial dapat dilihat melalui sumbangannya dalam meluaskan peluang pekerjaan dan sebagai sumber pendapatan utama kepada penduduk desa. Majoriti masyarakat desa masih miskin dan ketinggalan malah kehidupan mereka diumpamakan \u201ckais pagi makan pagi, kais petang makan petang\u201d. Bantuan kerajaan dari segi pemodalan, kewangan, khidmat nasihat, teknologi, penyelidikan dan pembangunan diperlukan supaya pembangunan sektor pertanian dijalankan dengan lancar.", "Hasil pertanian dapat dilipatgandakan melalui pembangunan sektor ini dan secara langsung menambahkan lagi peluang pekerjaan masyrakat desa dan meningkatkan pendapatan mereka. Sebagai contoh, salah satu usaha kerajaan yang efektif ialah skim FELDA yang mengagihkan tanah pertanian yang luas mengikut nisbah yang sama rata. Justeru, sektor pertanian penting untuk merapatkan jurang kemiskinan negara kita dan pengagihan kekayaan yang seimbang dapat dicapai.", "Salah satu kepentingan sektor pertanian kepada negara ialah hasil pertanian merupakan bekalan bahan mentah yang penting kepada sektor ekonomi sekunder dalam pemprosesan makanan. Hasil pertanian merupakan input yang digunakan dalam proses pengeluaran bahan makanan yang boleh dijadikan sebagai produk eksport. Eksport makanan menggunakan hasil pertanian adalah seperti mentega, serbuk koko, serbuk lada hitam, berus dan sebagainya. Kos pengeluaran dapat diminimumkan untuk pengeluaran optimum kerana harga bahan mentah yang dibekalkam oleh sektor pertanian adalah murah berbanding dengan pasaran antarabangsa.", "Hasil pertanian dapat disumbangkan oleh sektor utama adalah untuk kegunaan domestik rakyat sesebuah negara. Sebagai contoh, beras merupakan makanan asas penduduk Asia. Kita dapat menikmati harga makanan yang rendah, hasil sumbangan sektor ekonomi utama negara kita. Contoh yang lain kegunaan domestik hasil pertanian ialah minyak masak kelapa sawit berkualiti tinggi diperoleh dengan murah kerana didapati dalam pasaran tempatan.", "Industri pertanian mempunyai potensi yang besar untuk menjadi antara punca utama ekonomi negara. Indeks imbangan perdagangan dapat diseimbangkan untuk mengukuhkan kedudukan kewangan negara kita melalui pembangunan sektor pertanian. Hal ini disebabkan hasil sektor pertanian dijadikan sebagai bahan eksport utama negara yang mendatangkan hasil yang lumayan seperti getah dan minyak kelapa sawit. Kepentingan sektor pertanian dari segi ini dapat menggantikan import negara sekiranya. Negara kita dengan bangganya pengeluar kedua terbesar di dunia bagi kedua-dua bahan tersebut kerana kecekapan kerajaan Malaysia dalam memajukan sektor ini.", "Dasar penggantian import diperkenalkan pada awal rancangan pembangunan Malaysia untuk mengurangkan import dari negara asing bagi bahan mentah sektor pertanian melalui pembangunan sektor ini. Sebagai contoh, buah-buahan merupakan bahan import utama negara kita. Untuk menggantikan import bahan-bahan ini, kerajaan telah mengambil langkah mempelbagaikan lagi tanaman buah-buahan melalui pembangunan yang dilakukan dalam sektor utama. Justeru, kedudukan kewangan negara dan struktur ekonomi yang kukuh dapat diwujudkan melalui kepelbagaian sektor ekonomi negara yang seimbang.", "Kepentingan ekologi terutama dengan menjaga kepentingan alam sekitar melalui pembangunan sektor pertanian yang mesra alam dapat dilaksanakan. Tekanan ekonomi dan pasaran untuk bersaing dengan negara lain melalui peningkatan hasil negara atau tujuan pembangunan dan kemajuan dapat dicapai tanpa mengabaikan amanat Tuhan kepada manusia untuk memelihara dan memulihara alam sekitar. Pembangunan sektor pertanian dapat menjamin hasil yang lumayan dan punca pendapatan yang stabil tanpa mengakibatkan pencemaran alam yang teruk seperti pengaruh luar yang negatif daripada pembangunan perindustrian yang pesat.", "Sektor perindustrian yang dibangunkan menjejaskan keseimbangan ekologi melalui pencemaran perkilangan seperti pembebasan asap beracun, pembuangan sisa-sisa toksik ke sungai, kumbahan sisa kilang yang tidak bersistematik dan banyak lagi. Pembangunan sektor pertanian dapat menjaga kepentingan keseimbangan ekologi. Bidang pertanian melibatkan aktiviti-aktiviti seperti penanaman, penyuburan tanah, pembaikan struktur tanah dan sebagainya dapat menjamin hasil ekonomi yang lumayan di samping mengekalkan keseimbangan alam sekitar.", "Untuk kepentingan hubungan yang harmonis dengan negara jiran terutamanya negara yang dilanda keelesetan ekonomi dapat dijaga jika sektor ekonomi utama dimajukan denga pesat. Hal ini disebabkan peluang pekerjaan yang begitu luas diwujudkan setelah berupaya menampung keperluan masyarakat desa dan masih mengalami kekurangan sumber tenaga manusia, buruh asing dari negara jiran yang susah boleh mencari nafkah di negara kita yang kaya ini. Selain dapat menjalin hubungan yang erat dengan negara jiran yang memerlukan bantuan, peperangan dapat dielakkan dan rantau yang aman dapat diwujudkan.", "Keadaan ini bukan sahaja dapat menjaga kepentingan diri malah kepentingan negara-negara yang berdekatan kerana rantau yang aman damai dapat menimbulkan keyakinan dan kepercayaan pelabur dan pelancong asing. Secara langsungnya, dapat meningkatkan lagi pendapatan negara malah mampu meningkatkan status negara kita. Sikap saling membantu ini dan tidak mementingkan diri bak pepatah \u2018adat kampung, memagar kampung, adat negeri, memagar negeri\u2019 merupakan visi kerajaan Malaysia yang bijak dan mulia.", "Kesimpulannya, kepesatan industri pertanian di sesebuah Negara akan membawa keuntungan yang besar kepada negara itu sendiri. Pembangunan sektor pertanian harus sentiasa difokuskan untuk mewujudkan sebuah negara yang stabil dari segi kewangan, ekonomi dan politik. Tidak dapat dinafikan bahawa berkecimpung dalam sektor pertanian ini memerlukan penjagaan yang rapi seperti yang dikatakan dalam peribahasa, berakit-rakit ke hulu, bersenang-senang kemudian. Pembangunan yang seimbang antara sektor pertanian dan sektor perindustrian merupakan langkah yang besar oleh negara kita dalam menuju ke negara yang maju."]}, {"h": ["Bantuan kewangan dalamprojek pembangunan negara", "Insentif baru kepada ahli-ahli perniagaan ", "Kemasukan lebih banyak model asing", "Peranan pihak swasta", "Individu harus meningkatkan kemahiran diri", "Penutup Karangan Langkah mengatasi pengangguran"], "p": ["Kegawatan ekonomi menyebabkan jumlah penganggur di negara ini meningkat dengan begitu ketara sekali sehingga menimbulkan kebimbangan semua pihak. Jumlah penganggur yang tinggi untuk membuktikan kegagalan pihak kerajaan untuk mengatasi kemelut yang melanda ekonomi negara kerana terlalu bergantung kepada perkembangan ekonomi negara luar seperti Amerika Syarikat. Pihak media massa turut menyiarkan program yang menceritakan pengalaman penganggur untuk berjaya dalam hidup jadi bukti bahawa polemik pengangguran di negara ini mula menjadi isu politik juga. Sebenarnya, ada banyak langkah yang boleh diambil oleh pelbagai pihak untuk mengatasi masalah pengangguran ini jika mereka mahu bertindak.", "Langkah awal ialah kerajaan harus memberikan bantuan kewangan yang mampu memberi rangsangan kepada ekonomi untuk berkembang dengan pesat. Bantuan kewangan ini perlulah besar yakni menelan bilion ringgit supaya lebih banyak projek pembangunan dijalankan secara serentak kerana jika semua projek pembangunan dijalankan serentak sudah pasti jumlah pekerja yang diperlukan ramai dan semua orang berpeluang untuk bekerja. Pakej kewangan ini hendaklah diuruskan oleh kerajaan dengan bijak melalui pemilihan projek ekonomi yang boleh mencambahkan lebih banyak aktiviti ekonomi sampingan seperti ekonomi berasaskan teknologi dan penyelidikan tinggi. Jelaslah, ekonomi negara akan pesat membangun jika kerajaan menyediakan pakej bantuan kewangan yang banyak untuk mewujudkan peluang pekerjaan.", "Pakej kewangan yang besar ini boleh diikuti dengan pengenalan pelbagai insentif baru kepada ahli-ahli perniagaan terutama pembinaan lebih banyak kawasan industri dan pemberian bebas cukai kepada industri yang tidak membuang pekerjanya. Pelbagai insentif ini mampu menguatkan semangat kepada ahli perniagaan untuk mencuba melakukan sesuatu yang baru dalam perniagaannya dan juga mengharungi cabaran kegawatan ekonomi dengan lebih terbuka dan rasional kerana menyedari bahawa pihak kerajaan berusaha untuk menyelamatkan mereka juga. Semua idea baru yang diperkenalkan sudah pasti mampu memberikan suntikan kepada ahli perniagaan untuk meneruskan kerja mereka tanpa perlu membuang pekerja sebaliknya mereka mungkin memerlukan lebih ramai pekerja untuk mengambil kesempatan yang wujud itu. Maka, kerajaan perlu memberikan idea-idea baru yang mampu memudahkan ahli perniagaan untuk menjalankan peranan mereka dengan lebih efektif.", "Selain itu, usaha untuk memperkenalkan negara harus ditingkatkan oleh kerajaan menerusi pameran dan kunjungan rombongan ekonomi ke negara-negara lain. Lawatan sebegini menyebabkan lebih banyak negara luar menyedari kelebihan dan kepentingan mendirikan perniagaan di Malaysia berdasarkan maklumat yang tepat diperoleh daripada ahli-ahli rombongan ini. Kemasukan lebih banyak model asing ke negara ini sudah pasti mampu menjana lebih banyak aktiviti ekonomi bersama-sama dengan pakej ekonomi yang sebelum ini ditawarkan oleh kerajaan untuk mengatasi masalah ekonomi. Hal ini membuktikan bahawa usaha memperkenalkan negara ke mata dunia amat penting terutama jika semua rombongan ini digunakan dengan sebaik mungkin dan tidak hanya sebagai satu lawatan sahaja.", "Pihak swasta pula terutama ahli perniagaan turut mempunyai peranan tersendiri yakni mereka perlu sanggup berkorban ketika negara mengalami masalah kegawatan ekonomi ini. Pengorbanan mereka itu boleh dijelmakan dalam bentuk mengurangkan gaji atau ganjaran buat mereka dalam bentuk bonus dan sebagainya supaya wang itu boleh digunakan untuk memastikan syarikat terus wujud lalu tidak membuang pekerja yang boleh menambahkan jumlah pengangguran. Kehidupan mereka yang sudah lama hidup mewah perlu dikorbankan demi kemajuan negara pada masa hadapan kerana jika mereka masih mengaut keuntungan menerusi gaji dan bonus yang tinggi sudah pasti syarikat mereka akan kekurangan sumber kewangan untuk mengharungi zaman kemelesetan ini. Oleh itu, pihak swasta harus juga memikirkan orang lain dan tidak hanya mamu menyelamatkan diri mereka sahaja dalam kegawatan sebegini.", "Manakala pihak individu pula harus lebih positif mengharungi kegawatan ekonomi ini dengan cuba meningkatkan lagi kemahiran diri mereka seperti menyambung belajar, mengambil kursus jangka pendek dan meningkatkan prestasi diri. Sikap suka meningkatkan kebolehan diri memastikan seseorang pekerja itu terus dihargai oleh syarikat dan kemungkinan untuk dibuang kerja amat tipis. Malah, jika mereka dibuang kerja pun, golongan yang positif seperti ini akan mudah menerima kerja baru kerana mereka memiliki kemahiran lain yang sudah pasti diperlukan oleh syarikat lain pula atau mungkin mereka boleh bekerja sendiri berdasarkan pengalaman mereka sebelum ini. Lantaran itu, semua orang harus melihat pendidikan sebagai satu proses jangka masa panjang dalam hidup seseorang itu dan tidak menganggap pelajaran tamat selepas meninggalkan bangku sekolah sahaja.", "Kesimpulannya, masalah pengangguran ini memang boleh mencetuskan ketidakstabilan jika negara gagal mengawalnya dengan baik berdasarkan pengalaman negara- negara jiran kita terutama Indonesia. Pihak kerajaan bersama-sama swasta perlu menyedari betapa pentingnya sikap bekerjasama untuk memulihkan ekonomi negara dalam masa yang terdekat ini. Tanpa kerjasama masalah ekonomi akan terus wujud lalu menimbulkan banyak masalah kepada rakyat untuk mencari peluang kerja yang baik terutama golongan muda yang baru sahaja keluar dari sekolah."]}, {"h": ["Penjenayah siber sukar untuk dikenalpasti ", "Sikap manusia yang sukar dikawal", "Sifat ketamakan manusia", "Peningkatan penggunaan internet", "Kekurangan pengetahuan dalam pengendalian komputer", "Penutup Karangan Jenayah Siber"], "p": ["Pada era moden ini, kemunculan teknologi yang canggih adalah seperti \u201cCendawan tumbuh selepas hujan\u201d. Pelbagai jenis peralatan moden telah dicipta dan dikeluarkan ke dalam pasaran global. Peralatan canggih ini bersamaan dengan Internet sememangnya membawakan manfaat yang banyak kepada manusia dalam kehidupan seperti komunikasi, perdagangan dan perniagaan. Namun, peralatan canggih tersebut telah disalahgunakan oleh sesetengah orang untuk melakukan jenayah siber. Fenomena ini telah mencetuskan kebimbangan masyarakat kita. Persoalannya, apakah punca-punca jenayah siber berlaku?", "Antara salah satu punca jenayah siber berlaku ialah sukar untuk dikenalpasti siapakah penjenayahnya. Perbuatan mereka seperti menggodam, mencuri maklumat, menyebar virus, menghantar mesej sampah dan pencerobohansukar untuk dikenalpasti. Pihak yang berkuasa tidak dapat membezakan ancaman siber seperti ancaman fizikal kerana susah untuk menentukan siapa yang menyerang sistem kita, mengapa, bagaimana, dan dari mana. Umur penjenayah siber biasanya adalah golongan berpengetahuan ataupun profesional. Berkemungkinan kawan kita , mungkin pelajar, ataupun profesor atau siapa sahaja. Mereka akan melakukan jenayah siber terhadap institusi pesaing atau mereka diupah oleh pihak tertentu , dan biasanya mereka susah untuk ditangkap.", "Sikap manusia memang sesuatu yang sukar dikawal. Kita tidak boleh mengubah kelakuan seseorang melainkan orang itu sendiri mengubahnya. Jenayah siber sering dilakukan oleh manusia yang mempunyai kelakuan yang negatif. Penjenayah menyerang sistem disebabkan perasaan suka-suka dan hanya sekadar untuk main-main ataupun ingin menggunakan ilmu yang baru mereka pelajari. Antaranya perbuatan ialah mereka cipta program-program pemusnah atau virus komputer untuk tujuan memusnahkan pangkalan data pihak lain. Kebanyakan mereka ini adalah remaja ataupun dalam golongan umur 20-an. Golongan remaja ini mahir tentang komputer tetapi mempunyai sikap yang sukar diramal. Mereka belum cukup matang untuk berfikir tentang akibat jenayah yang mereka lakukan. Lebih malang kerana kecanggihan teknologi gagal mengenal pasti penceroboh.", "Tambahan pula, sifat ketamakan manusia juga punca tersebut. Antaranya keinginan untuk menjadi kaya dalam masa yang singkat dengan menggunakan kaedah alternatif. Berjuta-juta laman web yang memaparkan pelbagai jenis maklumat yang tidak kira sama ada benar atau salah telah menjadi penjenayah siber ini mengendalikan internet untuk mencari mangsa. Sesetengah manusia hanya mementingkan hasilnya dan mereka tidak ambil peduli akan cara mereka mendapat hasil tersebut. Oleh itu mereka sanggup melakukan jenayah siber semata-mata untuk mendapatkan hasil dengan cepat kerana jenayah siber tidak perlu melibatkan tenaga fizikal seperti jenayah merompak.", "Peningkatan penggunaan internet merupakan salah satu punca berlakunya jenayah siber dan berleluasa di negara kita. Peningkatan pengguna internet sebagai alat komunikasi terkini telah mendorong ramai pengguna internet menyalahgunakan maklumat dalam internet untuk pelbagai tujuan tanpa mengira betul atau salah. Pengguna internet akan menggunakan pelbagai maklumat dalam internet untuk tujuan penipuan dan aktiviti tidak sihat. Contohnya, kegiatan \u201cPenipuan Bungkusan\u201d didalangi warga Afrika.", "Selain itu, penggunaan perbankan online secara meluas telah diperkenalkan kepada pengguna. Perbankan Internet yang menjimatkan masa dan tenaga juga fleksibel telah menyebabkan ramai pengguna beralih arah menggunakan aplikasi ini. Terdapat pihak-pihak yang mengambil kesempatan dengan mencipta laman web perbankan palsu dan menggunakan taktik phishing untuk mempengaruhi pengguna awam. Pengguna yang tertipu akan memasukkan kata laluan di laman web palsu ini dan maklumat ini akan diperoleh oleh penjenayah siber. Penjenayahsiber juga menyalahgunakan kepakaran mereka dalam bidang siber untuk menggodam sistem-sistem keselamatan bank, menyebarkan virus dan sebagainya.", "Jenayah siber berlaku kerana masyarakat kita yang kekurangan pengetahuan dalam pengendalian komputer. Manakala kebanyakan penjenayah siber ini adalah golongan berpengetahuan ataupun professional dalam pengendalian computer. Orang ramai sering menjadi sasaran golongan penjenayah siber ini kerana mereka tidak ketahui cara-cara untuk mengelak diri daripada ancaman jenayah siber. Kejadian yang sering berlaku ialahpenjenayahsiber membuat laman web atau aplikasi telefon pintar tiru dan pengguna yang tidak memahir dalam komputer dan Internet sering ditipu. Selain itu, mereka yang tidak sedar akan risiko di sebalik perkongsian peribadi melalui media sosial seperti Facebook, Instagram, Twitter dan lain-lain juga menjadi faktor jenayah siber berlaku.", "Teknologi telah menyediakan kapasiti kepada bakal penyerang atau penceroboh untuk melakukan penerobosan yang lebih pantas dengan kesan yang sangat luas dan mendalam, yang sukar dijejak. Masalah siber jenayah yang semakin membimbangkan dan pelbagai langkah tertentu perlu diambil untuk mengawalnya. Pihak kerajaan haruslah meningkatkan keupayaan untuk menghadapi jenayah siber. Kita perlu menjemput pakar-pakar dari luar negara untuk bekerjasama berkongsi maklumat dengan pakar negara kita. Undang-undang negara kita juga perlu dikaji keberkesanan oleh penggubal undang-undang supaya sesuai untuk masalah moden ini. Dengan pelbagai persediaan oleh kerajaan, barulah rakyat Malaysia mempunyai kemudahan siber yang selamat untuk digunakan."]}, {"h": ["Kepelbagaian sistem tiket", "Meningkatkan kuantiti dan kualiti pengangkutan awam", "Memasang televisyen dalam bas awam", "Pendidikan sejak kecil", "Penutup karangan pengangkutan awam"], "p": ["Zaman beralih, musim bertukar, selepas tamat penjajahan asing selama 446 tahun yang telah lama menghantui rakyat, Malaysia telah menjejakkan kaki ke satu ambang yang rancak sekali. Untuk menyesuaikan diri dalam mata dunia dan memenuhi kehendak rakyat, Malaysia telah mengalami pelbagai anjakan paradigma, kerajaan telah berusaha menyediakan prasarana yang mencukupi untuk memastikan sistem pengangkutan awam berjalan lancar.", "Rangkaian pengangkutan awam di negara kita boleh dikategorikan sebagai pengangkutan bas, teksi, Sistem Transit Tren Ringan (LRT), Keretapi Tanah Melayu (KTM) dan monorel. Jikalau bukan kita yang sebagai warganegara Malaysia menyokong pengangkutan awam, siapakah lagi yang akan menyokong? Lantaran itu, langkah-langkah yang proaktif dan drastik hendaklah diimplementasi untuk menggalakkan rakyat menggunakan pengangkutan awam.", "Menurut satu kajian yang dibuat dalam kalangan rakyat, banyak rakyat mengatakan bahawa kepelbagaian sistem tiket untuk menggunakan rangkaian perkhidmatan awam yang berlainan telah mengurangkan minat mereka untuk bergerak dari tempat asal ke tempat destinasi dengan penukaran rangkaian perkhidmatan awam. Oleh itu, kerajaan haruslah melaksanakan sistem tiket bersepadu yang dapat menggalakkan orang ramai untuk menggunakan pengangkutan awam. Kerajaan haruslah menubuhkan sebuah Lembaga Pengangkutan Awam (PTA) untuk menguruskan pengangkutan di negara kita. Pertubuhan tersebut dapat mempercepat proses pelaksanaan sistem tiket bersepadu yang masih dalam peringkat kajian.", "Selain itu, kerajaan juga harus mengambil contoh negara barat seperti Melbourne yang penumpangnya hanya perlu membeli satu tiket untuk menaiki kereta api dan bas. Seperti kata peribahasa serampang dua mata, pendekataan ini bukan sahaja dapat menjimatkan wang tetapi juga dapat memudahkan rakyat untuk mengatur perjalanan laluan. Jikalau sistem tiket bersepadu direalisasikan, jumlah penumpang pastilah dapat mencapai sasaran yang telah diramalkan oleh pengendali.", "Langkah seterusnya yang dapat menarik perhatian rakyat untuk menaiki pengangkutan awam adalah dengan meningkatkan kuantiti dan kualiti pengangkutan awam. Bilangan kereta api atau bas awam haruslah dipertingkatkan bagi memenuhi kehendak rakyat. Selain itu, KTM negara kita haruslah mencontohi perkhidmatan kereta api di Jepun yang menggunakan kuasa elektrik seprti shinkansen (bullet train). Dengan menggunakan lokomotif kuasa elektrik, kekerapan penggunaan perkhidmatan KTM oleh rakyat di negara kita pasti dapat ditingkatkan.", "Kekerapan penggunaan pengangkutan awam adalah salah satu unsur untuk menarik perhatian penumpang terutamanya mereka yang memandu kereta atau menunggang motosikal. Dengan kualiti pengangkutan awam yang tinggi, penumpang tidak akan membazirkan masa untuk menunggu komuter. Hal ini dapat mengurangkan masa perjalanan penumpang secara keseluruhan. Dalam era globalisasi yang mengutamakan kepantasan, kekurangan dalam kualiti perkhidmatan pengangkutan awam akan merumitkan kehidupan masyarakat dan menyebabkan mereka kurang keyakinan terhadap pengangkutan awam. Lantaran itu, cara ini haruslah dilaksanakan untuk menambat semula keyakinan rakyat terhadap pengangkutan awam.", "Langkah memasang televisyen dalam bas awam yang dijalankan oleh kerajaan mendapat banyak komen yang baik dan diberi pujian kerana langkah ini dapat menghiburkan rakyat dalam perjalanan mereka. Para penumpang berpeluang untuk menonton siaran televisyen ketika berada dalam perjalanan mereka. Prakasa ini haruslah diperluas dalam pengangkutan awam seperti komuter dan LRT untuk menarik lebih banyak penumpang untuk menaiki pengangkutan awam. Selain menghiburkan para penumpang ketika dalam perjalanan, siaran televisyen juga mampu menyemarakkan semangat patriotisme dalam kalangan masyarakat dengan menyiarkan rancangan cinta akan negara, rancangan mengimbas kembali detik-detik sejarah negara dan sebagainya.", "Selain rancangan sebegini, program lain seperti berita, laporan cuaca, perkembangan sukan, maklumat kewangan juga harus disiarkan supaya rakyat dapat mendapat informasi yang terkini dan meningkatkan pengetahuan dalam perjalanan mereka. Hal ini pasti dapat meningkatkan bilangan penumpang pengangkutan awam kerana langkah ini telah memenuhi cita rasa rakyat Malaysia yang ingin mendapatkan perkhidmatan yang berkualiti tinggi dengan bayaran yang minimum. Manifestasinya, langkah memasang televisyen memang dapat menggalakkan para penumpang menggunakan perkhidmatan pengangkutan awam.", "Seperti peribahasa Melayu yang berbunyi melentur buluh biarlah dari rebungnya, pendidikan sejak kecil juga merupakan salah satu langkah untuk menggalakkan rakyat tempatan menaiki pengangkutan awam. Sekolah dicadangkan supaya memberi pelajaran tentang kebaikan-kebaikan menggunakan perkhidmatan awam dan keselamatan menggunakan pengangkutan awam supaya dapat menanamkan konsep yang mendalam dalam minda pelajar supaya menaiki perkhidmatan awam lebih baik daripada menggunakan kenderaan sendiri.", "Usaha ini bukan sahaja didedahkan kepada pelajar yang kecil, tetapi juga harus diberikan kepada mereka yang dewasa untuk mengubah imej buruk yang mendalam dalam hati mereka. Melalui pendidikan, kita dapat menghasilkan golongan yang bergantung pada perkhidmatan kereta api sebagai pengangkutan utama mereka. Hal ini dapat meningkatkan bilangan penumpang yang menaiki pengangkutan awam. Walaupun mereka memiliki kenderaan sendiri, tetapi mereka tetap akan menggunakan perkhidmatan awam seperti kereta api sebagai pengangkutan utama mereka jika konsep kebaikan pengangkutan awam ditanam secara mendalam kepada mereka.", "Sebenarnya, pengangkutan awam banyak membawa kemaslahatan seperti mengurangkan jarak perjalanan, menghematkan masa, mempercepat operasi penghantaran barangan ke sesuatu destinasi dan sebagainya kepada kita. Akhir kata, pemodenan sistem perhubungan darat merupakan inovasi yang penting ke arah mewujudkan mobilisasi sumber tenaga manuasia pada tahap yang paling optimum. Lantaran itu, kita harus menyokong usaha-usaha yang diambil oleh kerajaan dalam menggalakkan orang ramai menggunakan perkhidmatan pengangkutan awam."]}, {"h": ["Kes jenayah akan meningkat ", "Penyakit berbahaya merebak ", "Populasi negara menjadi banyak ", "Kos buruh Malaysia menjadi murah", "Penutup karangan kemasukan warganegara asing"], "p": ["Warganegara asing dilihat sebagai satu kelompok manusia yang datang ke sesebuah negara lain pula untuk mencari rezeki. Rakyat dari Indonesia, Myammar, Vietnam, dan Bangladesh dilihat sebagai golongan utama yang datang ke Malaysia. Ada pihak yang menentang kehadiran warganegara asing ini tetapi ada juga yang menerima kedatangan mereka dengan tangan terbuka berdasarkan laporan media massa kita. Jadi, kita semua harus sedar bahawa kehadiran orang luar ini membawa pelbagai impak kepada masyarakat dan negara kita.", "Impak yang mudah difahami apabila warganegara asing berleluasa di negara ini ialah kes jenayah akan meningkat secara mendadak. Kajian sudah membuktikan ada kes jenayah seperti rompak dan ragut serta perkosaan dilakukan oleh orang asing terutama mereka yang kesempitan wang itu. Tindakan drastik sebegini juga dilakukan setelah warga asing ini ditipu oleh pihak-pihak tertentu yang menjanjikan pekerjaan sebaik sahaja sampai di negara ini. Sesungguhnya, kehadiran orang asing ini akan menjadikan negara ini tidak selamat kerana kes jenayah terhadap rakyat tempatan terus berlaku secara berleluasa itu.", "Selain itu, penyakit berbahaya boleh merebak melalui kehadiran jutaan warganegara asing di negara ini. Masyarakat dunia sudah mengetahui bahawa ada penyakit seperti Covid-19, SARS, H1N1, dan penyakit kelamin yang disebarkan oleh orang luar. Kadar kematian akibat penyakit sebegini begitu tinggi lalu boleh mewujudkan wabak penyakit pula yang memerlukan kerjasama negara serantau untuk mengekang penularannya kelak. Maka, semakin banyak warganegara asing datang ke negara ini semakin tinggilah risiko berlakunya wabak penyakit pada suatu masa nanti.", "Tambahan pula, jumlah populasi negara akan menjadi lebih banyak apabila jumlah warga asing ini ditambah semuanya. Masalah ini boleh berlaku kerana ada warga asing itu datang secara haram lalu jumlah sebenar penduduk warga asing ini sukar untuk ditentukan oleh pihak berkuasa. Penduduk yang ramai boleh menyukarkan pihak berkuasa untuk merancang kemudahan awam kerana kepadatan penduduk sukar ditentukan itu. Jelaslah, kerajaan sukar untuk merancang projek kemudahan awam kerana jumlah penduduk tempatan dan asing tidak dapat ditentukan dengan tepat.", "Namun, warga asing ini juga boleh menjadikan kos buruh di Malaysia lebih murah berbanding negara jiran. Kebanyakan warga asing ini datang ke Malaysia untuk bekerja dengan kadar upah yang rendah tetapi masih sanggup bekerja dengan tekun. Situasi ini menjadikan kos untuk melakukan sesuatu projek seperti projek pembinaan di negara ini akan menjadi lebih murah apabila banyak menggaji pekerja dari negara asing itu. Oleh itu, kadar buruh di negara ini akan mempunyai daya saing yang bersesuaian dengan keadaan pasaran kerja serantau itu.", "Malah, ekonomi negara akan menjadi lebih rancak pertumbuhannya apabila warga asing ini banyak di Malaysia. Negara akan mempunyai ekonomi yang mapan kerana pertumbuhan ekonominya tinggi sepanjang tahun yang disebabkan oleh aktiviti perniagaan yang berterusan tanpa gangguan itu. Perkembangan ekonomi yang sihat ini turut membawa kestabilan politik dan sosial kepada rakyat Malaysia lalu menjadikan kualiti kehidupan lebih baik berbanding negara jiran. Lantaran itu, kemasukan warga asing ini perlulah diterima kerana kehadiran mereka akan memacu ekonomi negara menjadi lebih baik pada masa hadapan."]}, {"h": ["Kutipan derma", "Pasukan penyelamat dan pencari", "menjadi seorang sukarelawan", "mendoakan mangsa-mangsa kejadian bencana alam", "Bantuan pasca bencana", "Penutup Karangan Bantuan kepada Mangsa Bencana Alam"], "p": ["Ketika dunia hari ini merentasi arus teknologi yang semakin canggih, bencana alam pula sering melanda dan menunjukkan belang. Pada realitinya, bencana alam seperti banjir, letusan gunung berapi dan ribut taufan ialah satu fenomena alam yang tidak dapat kita halang bak kata pepatah,\u00a0geruh tidak berbunyi, malang tidak berbau. Hadirnya bencana alam tanpa kita minta lantaran bencana alam ini berlaku atas kehendak Tuhan, pencipta segala kehidupan. Bencana alam ini berlaku tidak kira tempat ataupun waktu. Pada abad ini, walaupun teknologi semakin berkembang dan tumbuh dengan pantas bagai belut diketil ekor, kemajuan ini tidak dapat menghalang bencana alam yang ganas melanda.", "Pada tahun 2004, satu peristiwa telah menggemparkan dunia apabila semua berita melaporkan berlakunya ombak besar iaitu tsunami di Acheh yang telah mengorbankan beratus ribu nyawa. Kejadian dahsyat itu masih meninggalkan kesannya hingga kini malah masih menjadi mimpi ngeri buat semua yang terlibat. Memang tidak dapat kita nafikan bahawa semenjak belakangan ini banyak bencana alam yang berlaku di seluruh dunia termasuk negara kita dan juga negara-negara jiran seperti gempa bumi di Pakistan dan di China, taufan Nargis di Myanmar dan tanah runtuh yang dahsyat di Filipina. Fenomena yang terbaharu ialah letupan Gunung Merapi di Yogyakarta, Indonesia. Sebagai masyarakat yang mempunyai sifat kemanusiaan kerana berat mata memandang, berat lagi bahu memikul,\u00a0kita sepatutnya bersimpati dan menghulurkan bantuan kepada mereka yang memerlukan\u00a0ibarat hulurkan tangan, ringankan beban.", "Sebagai insan yang sedar tentang kesusahan orang lain, kita boleh menyalurkan bantuan dengan kutipan derma. Derma yang dihulurkan akan disalurkan kepada mangsa bencana alam yang amat memerlukan dan mendambakannya bagi meneruskan kehidupan di bumi ciptaan Tuhan ini. Bantuan yang disumbangkan tidaklah hanya berfokuskan wang ringgit, tetapi bantuan lain seperti ubat-ubatan, pakaian dan makanan juga diperlukan. Setelah bencana berlaku, pastinya mangsa bencana tidak memiliki kelengkapan yang sempurna untuk hidup kerana semua harta mereka telah dimusnahkan oleh bencana alam yang di luar jangka ini. Pada masa ini, pelbagai peringkat kutipan derma telah dijalankan oleh pihak berwajib sama ada pihak swasta ataupun pihak kerajaan yang berasa bertanggungjawab untuk membantu sesama manusia.\u00a0", "Contohnya dapat dilihat apabila pihak TV3 telah mengadakan Karnival Jom Heboh untuk membantu mangsa-mangsa tragedi yang menyayat hati di seluruh negara ini. Mantan Menteri Belia dan Sukan pernah menyatakan bahawa kita seharusnya bersyukur dengan nikmat yang diberikan Tuhan dan harus berkongsi nikmat yang kita ada dengan orang lain yang memerlukan supaya Tuhan akan melipatgandakan nikmat tersebut.\u00a0Jelaslah di sini bahawa kita tidak harus lokek dalam menghulurkan sumbangan kerana\u00a0cubit paha kiri, paha kanan pun sakit\u00a0juga agar mangsa dapat hidup sempurna seperti kita.", "Menganggotai pasukan penyelamat dan pencari juga merupakan peranan kita dalam membantu dan mencari mangsa yang terperangkap dalam runtuhan bangunan atau mencari mangsa yang hilang selepas kejadian bencana alam. Muktahir ini, banyak pasukan penyelamat Malaysia diterbangkan ke negara-negara jiran yang mengalami bencana alam untuk memberikan bantuan yang semampu boleh. Namun, tidak semua daripada kita yang berani menjadi penyelamat kerana takut berlakunya kejadian susulan di tempat bencana terbabit. Bagi mereka yang berani, mereka ibarat wira dari Malaysia yang datang untuk menjalankan tanggungjawab mereka sebagai penghuni di muka bumi ini.", "Pasukan yang terdiri daripada Pasukan Gerak Cepat dan Pasukan SMART di samping pasukan bomba sentiasa dihantar sebagai kumpulan awal untuk turut sama dalam kerja-kerja mencari dan menyelamat mangsa. Mereka membantu bukan untuk balasan atau ganjaran, namun membantu atas dasar kemanusiaan demi menginsafi diri bahawa mereka perlu bersyukur dengan segala keselesaan dan telah terselamat daripada bencana alam ini. Rentetan itu, sudah terang lagi bersuluh bahawa menyumbangkan tenaga boleh menjadi satu platform untuk menyalurkan bantuan dalam melaksanakan usaha murni ini lantaran kita berpegang pada kata pepatah,\u00a0hari tidak selamanya panas.", "Membuat keputusan untuk menjadi sukarelawan bukanlah sesuatu yang mudah. Hal ini disebabkan apabila menjadi salah seorang ahli sukarelawan, kita akan meninggalkan keluarga yang tersayang dalam tempoh yang agak lama untuk memberikan bantuan kepada negara-negara jiran. Bantuan rawatan, membina rumah mangsa yang telah musnah semula dan mententeramkan emosi mangsa adalah antara tugas sukarelawan. Pada masa ini, sukarelawan bergerak dalam kumpulan ataupun persatuan. Para sukarelawan ini kebanyakannya dianggotai oleh golongan doktor iaitu golongan bijak pandai untuk merawat mangsa yang mengalami kecederaan sekali gus menyelamatkan nyawa mangsa.", "Kini, Mercy Malaysia yang dipimpin oleh Dato Dr. Jamilah semakin mendapat tempat dalam hati masyarakat setempat kerana perkhidmatan cemerlang mereka. Ketika mengadakan operasi menyelamat mangsa dalam tragedi gempa bumi di Pakistan, Mercy Malaysia telah menerima pujian hasil kepakaran dan disiplin yang tinggi para pengamal perubatan dari Malaysia. Konklusinya, kemurnian hati para sukarelawan ini amat bernilai dan bererti kepada mangsa untuk mereka terus menjalani kehidupan seperti manusia lain. Para sukarelawan yang berilmu pengetahuan, berakal, rajin dan berkemahiran ini dapat dikatakan sebagai empat bersimpul satu dalam usaha tulus suci ini.", "Di samping bantuan derma dan tenaga, kita juga boleh mendoakan mangsa-mangsa kejadian bencana alam ini. Doa yang dipohonkan adalah agar mereka tabah menghadapi dugaan daripada Tuhan Yang Maha Mengetahui. Semua rakyat tanpa mengira bangsa dan agama boleh mendoakan kesejahteraan hidup mangsa bencana yang masih hidup atau yang telah terkorban mengikut kepercayaan agama masing-masing.", "Paparan akhbar harian seperti Berita Harian, Utusan Malaysia dan Harian Metro telah melaporkan bahawa solat hajat dan bacaan Yasin secara besar-besaran telah diadakan di Masjid Putra, Putrajaya yang telah dihadiri oleh lebih daripada 2000 orang rakyat prihatin dan turut disertai oleh menteri-menteri dan Yang di-Pertuan Agong. Berdasarkan senario ini, terbuktilah di sini bahawa setelah menghulurkan bermacam-macam bantuan. doa adalah pengakhiran bantuan yang diberikan lantaran kita sedar bahawa apa-apa yang berlaku adalah ketentuan Tuhan. Tuntasnya, doa dapat kita hadiahkan kepada mangsa kerana Tuhan itu Maha Adil lagi Maha Mengasihi. Doa ini juga secara tidak langsung boleh melahirkan rasa simpati dan insaf supaya kita\u00a0sekali tersengat selalu beringat.", "Di pihak kerajaan pula, bantuan pascabencana terus dihulurkan. Antara bantuan yang diberikan seperti sumbangan modal dan kepakaran untuk membangunkan kawasan yang telah tejejas teruk semula. Sebagai negara berjiran yang dapat merasakan rintihan dan suara hati saudara serantau, Malaysia telah membantu kerajaan Indonesia dalam usaha membangunkan semula sistem pendidikan di wilayah Acheh dan Yogyakarta di Indonesia yang terjejas teruk dalam peristiwa gempa bumi dan Tsunami.", "Dengan sokongan yang diberikan itu telah dapat mengurangkan sedikit beban yang ditanggung oleh mangsa-mangsa. Anak-anak dapat meneruskan semula pelajaran, sementara hidup baru dapat dimulakan sedikit demi sedikit. Sokongan dan bantuan kepakaran yang dihulurkan, sedikit sebanyak dapat meringankan beban mereka di samping dapat memberikan sinar kehidupan yang baharu kepada mereka selepas diuji dengan musibah yang tidak diduga itu.", "Intihanya, semua orang seharusnya melupakan batasan geografi dalam menghulurkan bantuan dan tidak menjadi\u00a0enau dalam belukar, melepaskan pucuk masing-masing.\u00a0Walau di mana-mana jua kita berada, kita harus sedar bahawa manusia semuanya sama iaitu menginginkan kehidupan yang sempurna. Amat wajar membudayakan sikap saling membantu selagi kita termampu lantaran buat baik dibalas baik, buat jahat dibalas jahat, malah\u00a0buat baik berpada-pada buat jahat jangan sekali.", "Semua pihak haruslah bersama-sama menghulurkan bantuan dengan apa-apa cara sekalipun kerana ada pepatah mengatakan hendak seribu daya, tak hendak seribu dalih.\u00a0Rasulullah juga pernah bersabda, \u201cTidak sempurna iman seseorang kamu, selagi kamu masih belum mengasihi saudara kamu seperti kamu menyayangi diri kamu sendiri\u201d.\u00a0Semoga sumbangan yang kita salurkan dapat menyempurnakan iman kita dan dapat membantu mangsa meneruskan kehidupan seharian mereka seperti sediakala."]}, {"h": ["Sikap remaja yang malas", "Ibu bapa yang terlalu memberi kebebasan", "Pengaruh rancangan televisyen", "Pengaruhan rakan sebaya", "Penutup Karangan Punca kurang minat membaca"], "p": ["Dalam era gajet yang berteknologi tinggi hari ini, remaja dibekalkan telefon pintar oleh ibu bapa untuk memudahkan komunikasi. Malangnya, peranti elektronik tersebut menyebabkan pelajar kurang berminat membaca dan lebih terpengaruh oleh aplikasi yang terdapat dalam telefon pintar tersebut. Remaja menggunakan bahasa singkat dalam perbualan mereka. Pengetahuan am mereka amat terhad dan hanya mengharapkan bantuan enjin pencarian maklumat seperti \u201cGoogle\u201d untuk mendapatkan informasi. Masalah ini menyebabkan mereka tiada asas pengetahuan yang mendalam tentang sesuatu perkara. Oleh itu, untuk mengelakkan remaja kita terus hanyut dalam dunia tanpa sempadan ini, maka kita perlu meneliti punca remaja kurang minat membaca.", "Salah satu punca yang signifikan dalam isu ini ialah sikap remaja itu sendiri yang malas dan tidak minat membaca. Sikap malas ini mula bercambah dalam diri remaja sejak di bangku sekolah lagi. Mereka membaca apabila ditegur, dimarah oleh ibu bapa di rumah dan guru di sekolah. Mereka beranggapan membaca sebagai satu aktiviti yang tidak menyeronokkan dan membosankan. Jika tidak diambil tindakan segera oleh ibu bapa, sikap ini akan melarat dan merosakkan masa depan remaja itu sendiri. Ungkapan dahulu kala ada menyatakan malas bergerak tidak merasa. Pastinya tindakan mereka yang malas membaca ini akan berjangkit pada pekerjaan lain pula yang akhirnya mereka malas untuk bekerja dan berusaha dalam hidup.", "Selain itu, ibu bapa yang terlalu memberi kebebasan kepada anak mereka untuk membuat sebarang keputusan adalah tidak wajar. Mereka tidak memberi teguran terhadap sikap anak yang kurang membaca menyebabkan budaya membaca tidak wujud dalam keluarga. Apatah lagi ibu bapa sendiri tidak menunjukkan teladan kepada anak-anak. Mereka juga tidak berminat untuk membaca sehingga anak-anak mereka dibiarkan untuk melakukan apa-apa sahaja pada waktu senggang. Secara tidak langsung, situasi ini menggambarkan kegagalan keluarga ini membentuk suasana kondusif untuk anak -anak mereka membaca ditambah lagi dengan pemberian kebebasan mutlak kepada anak.", "Di samping itu, faktor lain yang menjadi punca remaja kurang minat membaca adalah disebabkan pengaruh rancangan televisyen. Kehadiran televisyen pintar dan televisyen android telah menjadikan televisyen sebagai salah satu alat elektronik yang utama dalam sesebuah rumah. Mereka boleh menonton dan melayari Internet melalui televisyen yang ada. Malah kewujudan kotak android yang merupakan alat peranti menyebabkan mereka mampu menonton pelbagai siaran dunia tanpa sekatan dan sempadan. Mereka dapat menonton lebih 800 siaran rancangan di seluruh dunia. Akhirnya, waktu membaca hanyalah menjadi aktiviti paksaan apabila digesa oleh pihak sekolah demi menjayakan aktiviti NILAM sahaja.", "Faktor lain yang mendorong remaja sehingga mereka tidak minat membaca ialah rakan mereka sendiri. Rakan ialah orang yang paling dekat dengan remaja, mereka kerap bersama di sekolah dan banyak menghabiskan masa bersama. Pengaruh rakan lebih kuat daripada nasihat dan teguran ibu bapa. Malah, mereka lebih mempercayai rakan berbanding orang lain. Akibatnya, apabila remaja berkawan dengan rakan yang tidak minat membaca maka remaja akhirnya akan terpengaruh dan mengikut perangai rakannya yang tidak minat membaca. Maka benarlah peribahasa dahulu ada mengatakan, berkawan dengan tukang besi, kita akan rasa bahangnya, inilah gambaran yang menjelaskan betapa kawan mempengaruhi sikap seseorang remaja.", "Secara kesimpulannya, minat membaca tidak boleh dipaksa atau diugut dengan pelbagai cara tetapi minat membaca ini boleh dipupuk dan disemai untuk menjadi hobi yang berfaedah dalam diri seseorang. Tiada orang lain yang dapat memupuk minat membaca kecuali dorongan diri sendiri untuk membaca. Sesungguhnya membaca itu merupakan satu proses memperoleh ilmu pengetahuan. Oleh itu, ibu bapa bertanggungjawab untuk memastikan anak -anak mempunyai minat membaca kerana pendidikan awal itu bermula di rumah."]}, {"h": ["Mengekalkan kesihatan tubuh badan dan otak", "Tubuh badan mendapat khasiat dan vitamin", "Kehidupan yang lebih bermakna", "Keluarga yang bahagia", "Penutup Karangan Kepentingan gaya hidup sihat"], "p": ["Gaya hidup sihat bolehlah ditakrifkan sebagai satu amalan kehidupan mengekalkan kesihatan tubuh badan serta membawa impak positif kepada diri seseorang, keluarganya dan masyarakat. Sudah pasti dalam kehidupan era moden yang begitu banyak tekanan ini gaya hidup sihat menjadi satu matlamat yang perlu dicapai segera. Gaya hidup sihat merangkumi pelbagai aspek daripada segi penjagaan makanan, senaman dan kitaran tidur yang betul. Pelbagai manfaat daripada pengamalan gaya hidup sihat dapat kita perolehi seandainya kita mengamalkannya dengan kaedah yang betul. Persoalannya, apakah kepentingan amalan gaya hidup sihat?", "Antara kepentingan amalan gaya hidup sihat ialah dapat mengekalkan kesihatan tubuh badan dan otak. Hal ini amat signifikan kerana kehidupan yang berkualiti berpunca daripada tubuh badan yang sihat serta otak yang cerdas. Bersukan dan beriadah dapat menjamin tubuh badan seseorang. Sebagai contohnya, aktiviti berjoging, bemain badminton dan berbasikal dapat mengekalkan kekuatan tubuh badan. Kesannya, seseorang itu dapat hidup dengan aman dan harmoni kerana terhindar daripada pelbagai penyakit yang berkaitan dengan tubuh badan yang tidak dijaga. Hal int persis peribahasa Melayu, bersusah-susah dahulu bersenang-senang kemudian kerana berusaha untuk mendapatkan tubuh badan yang sempurna melalui amalan gaya hidup sihat. Sudah terang lagi bersuluh, amalan gaya hidup sihat melalui aktiviti riadah dan sukan dapat mengekalkan kecergasan tubuh badan dan kecerdasan otak", "Di samping itu kepentigan amalan gaya hidup sihat ialah seseorang dapat memastikan tubuh badan mendapat khasiat dan vitamin yang mencukupi. Hal ini demikian kerana, badan seseorang memerluan khasiat yang cukup untuk menjalankan kehidupan sehariannya tanpa menghadapi masalah kesihatan. Misalnya seseorang mengambil makanan seimbang dalam kehidupan seharian seperti daging, buah buahan dan sayur-sayuran. Natijahnya, badan kita akan sentiasa kekal sihat seiring dengan kecerdasan minda dalam kehidupan seharian. Sesungguhnya, otak yang cerdas dapat membantu pekembangan diri dan sosial manusia. Selain itu, makanan yang diambil berdasarkan piramid makanan akan membantu tubuh untuk melawan penyakit kerana tubuh kita mendapat nutrisi yang secukupnya. Jelaslah bahawa pemakanan yang seimbang mampu memastikan tubuh badan memperoleh nutrien yang mencukup bagi setiap individu.", "Selain itu, dengan mengamalkan gaya hidup sihat, kita dapat menjalani kehidupan yang lebih bermakna. Hal ini kerana, gaya hidup sihat menjanjikan kita dengan kesihatan yang lebih baik berbanding gaya hidup tidak sihat. Mereka yang mengamalkan gaya hidup sihat seperti mengawal makanan dan bersenam dapat mengurangkan risiko penyakit misalnya jantung tersumbat. Kesannya, pengamal tidak perlu menjalani kehidupan menyulitkan seperti terpaksa mengikut jadual ubat-ubatan dan pergi ke hospital. Kita boleh menjalankan aktiviti yang bermakna seperti melancong ke negara luar untuk menambahkan pengalaman hidup kita. Tegasnya, kehidupan yang sihat mestilah bermakna jika berbanding dengan manusia yang tidak sihat.", "Akhir sekali, pengamalan gaya hidup sihat akan dapat melahirkan sebuah keluarga yang bahagia. Hal ini kerana keluarga ini dibina berdasarkan sebuah elemen yang cukup mantap iaitu gaya hidup sihat yang merangkumi pengambilan makanan seimbang, senaman dan tidak terlibat dengan gejala sosial. Hubungan antara keluarga juga dapat dieratkan. Misalnya, ahli keluarga makan makanan sihat bersama-sama dann beriadah bersama sama. keluarga bahagia inilah yang akan dapat melahirkan anak-anak yang produktif untuk negara.", "Kesimpulannya, semua pihak harus mengamalkan amalan gaya hidup sihat dengan hati dan minda yang terbuka. Gaya hidup sihat hanya boleh dicapai sekiranya masyarakat mengamalkan semua aspek kehidupan berlandaskan ciri-ciri manusia sihat. Cuma sikap masyarakat yang masih memandang rendah kepentingan gaya hidup sebeginilah yang menyebabkan pelbagai masalah kesihatan timbul kelak. Pengamalan gaya hidup sihat akan dapat menghasilkan sebuah negara yang maju kerana rakyatnya hidup dengan ceria berdasarkan amalan gaya hidup sihat. Kita semua perlulah memahami bahawa mencegah lebih baik daripada mengubatinya."]}, {"h": ["Aktiviti Tanaman Pokok", "Penjagaan kebersihan sungai", "Amalan kitar semula", "Peranan Kerajaan tentang alam sekitar", "Penutuk Karangan alam sekitar", "Ungkapan menarik tentang alam sekitar\u00a0\u00a0"], "p": ["Alam sekitar adalah sesuatu yang penting dalam kehidupan manusia, tidak mengira bangsa, agama dan negara. Alam sekitar ini termasuklah kawasan-kawasan tumbuhan hijau, udara dan air seperti sungai dan laut. Namun demikian, mutakhir ini, arus modenisasi menderaskan lagi pembangunan negara. Pelbagai projek sosioekonomi dijalankan dengan begitu rancak namun secara tidak sedar alam sekitar sudah terjejas. Kita sebenarnya tersepit antara keinginan menjadi sebuah negara maju dengan alam sekitar yang perlu dipelihara, bak kata peribahasa ditelan mati mak, diluah mati bapa. Sebagai masyarakat yang bertanggungjawab, kita seharusnya mensyukuri nikmat pemberian Tuhan yang amat berharga ini. Oleh itu, langkah-langkah bersama yang pragmatik dan proaktif perlu diambil untuk memeliharaalam sekitar.", "Salah satu langkah yang efektif dalam penjagaan alam sekitar adalah dengan menggalakkan tanaman hijau. Tanaman pokok seperti pokok-pokok bunga dan sayur-sayuran sangat berguna dalam kehidupan manusia. Kepentingan pokok terhadap alam sekitar umpama aur dengan tebingiaitu saling memerlukan. Sebagai contohnya, pihak ibu bapa atau pihak sekolah boleh menggalakkan aktiviti penanaman pokok seperti pokok-pokok bunga di kawasan persekitaran untuk menyahut seruan atau menyokong kempen penanaman pokok yang dijalankan pihak kerajaan bagi memulihara alam sekitar. Kesannya, alam sekitar yang hijau dapat memberikan udara yang nyaman dan segar kepada penghuninya sekali gus dapat menghijaukan alam sekitar. Tegasnya, galakan dalam aktiviti penanaman pokok dapat menjaga alam sekitar kita daripada tercemar.", "Selain itu, penjagaan kebersihan sungai juga salah satu cara menjaga alam sekitar. Usaha ini penting kerana sungai sungai merupakan nadi kehidupan kita kerana sungai merupakan sumber bekalan air yang utama kepada manusia dan haiwan. Untuk memastikan sungai terpelihara daripada sebarang aktiviti pencemaran, semua anggota masyarakat perlulah melibatkan diri secara aktif dan kolektif dalam menjayakan Kempen Cintai Sungai Kita yang dianjurkan oleh pihak berautoriti.", "Aktiviti membersihkan sungai perlulah dijalankan secara berkala dan bukannya hangat-hangat tahi ayam. Masyarakat juga perlulah mengelakkan tabiat membuang sampah ke dalam sungai kerana perbuatan terkutuk itu akan mendatangkan kemudaratan kepada semua makhluk Tuhan. Kesannya, sungai yang bersih dapat menjamin kesihatan yang baik di samping dapat menjaga alam sekitar daripada berlakunya bencana alam seperti banjir kilat. Izharlah bahawa pemeliharaan alam sekitar dapat dicapai melalui kerjasama menjaga kebersihan sungai.", "Seperkara lagi, langkah yang juga praktikal ialah semua rakyat perlu mengamalkan kitar semula barang terpakai. Program kitar semula memainkan peranan yang penting bagi pengurusan alam sekitar dan sumber semula jadi yang mapan. Sebanyak 40 peratus sampah sarap seperti tin, besi buruk, botol, kertas dan barangan plastik boleh dikitar semula. Contohnya, jika kertas dapat dikitar semula secara maksimum kita dapat mengurangkan 4,360 tan sampah sehari yang bersamaan 78,000 batang pokok. Impaknya, kita dapat menyelamatkan alam sekitar seperti pokok dan dapat pula mengurangkan kos sumber tenaga serta menambah pendapatan keluarga. Hal ini dikatakan sambil menyelam minum air. Pendek kata, amalan kitar semula yang dipraktikkan oleh semua rakyat Malaysia dapat memelihara alam sekitar di negara kita.", "Kerajaan memainkan peranan yang penting dalam pemeliharaan dan pemuliharaan alam sekitar. Tindakan yang tegas haruslah diambil untuk memastikan masalah pencemaran alam sekitar dapat dibendung segera. Undang-undang yang ketat boleh diwujudkan oleh kerajaan dengan mengawal dan mengecilkan had jumlah bahan pencemar yang boleh dilepaskan terhadap alam sekitar oleh kilang-kilang industri. Setiap industri pencemar harus memastikan jumlah pencemaran yang dilepaskan tidak melebihi piawaian yang ditetapkan.", "Seterusnya, kerajaan boleh menggalakkan kilang-kilang industri menggunakan peralatan kawalan pencemaran yang canggih dan mesra kepada alam sekitar. Kerajaan boleh memperkenalkan subsidi atau pemberian geran bagi peralatan tersebut. Kaedah ini dapat menggalakkan firma-firma supaya melabur dalam industri yang tidak mengancam alam sekitar. Sebaliknya, cukai ataupun denda yang tinggi harus dikenakan terhadap industri yang tidak mematuhi piawaian dan menyebabkan pencemaran.", "Sebagai intihanya, pemeliharaan alam sekitar dapat dilaksanakan dengan pelbagai langkah yang diambil oleh pelbagai pihak kerana memelihara alam sekitar merupakan tanggungjawab bersama. Sesungguhnya alam sekitar ini merupakan harta paling berharga yang perlu dijaga kepentingannya. Oleh itu, semua pihak perlu bersendel bahu dan bergabung tenaga ibarat ke bukit sama didaki, ke lurah sama dituruni untuk memikul amanah menjaga dan memelihara alam sekitar kita.", "Hal ini bersesuaian dengan pesanan Mantan Timbalan Menteri Sumber Asli dan Alam Sekitar, Tan Sri Joseph Kurup yang menyeru semua pihak tanpa mengira umur, sektor swasta atau kerajaan perlu bekerjasama bagai aur dengan tebing\u00a0 bagi memelihara dan memulihara alam sekitar yang semakin terancam pada hari ini sehingga menyebabkan banjir,tanah runtuh dan pelbagai bencana alam yang lain. Diharapkan komitmen jitu daripada pelbagai pihak dapat melestarikan keindahan alam sekitar yang menjadi platform kepada kesihatan rakyat di negara kita. Hal ini bersesuaian dengan cogan kata \u2018Negara Bersih, Rakyat Sihat\u2019."]}, {"h": ["Peranan Ibu Bapa untuk mendidik anak ", "Pendidikan untuk memupuk anak mencintai alam sekitar", "Peranan masyarakat", "Hebahan berita tentang kegiatan merosakkan alam sekitar", "Penutup Karangan Kelestarian Alam Sekitar"], "p": ["Dasawarsa ini, kes pencemaran alam semakin kerap didedahkan oleh media elektronik dan media cetak. Keadaan ini mula mendapat perhatian semua pihak terutama dalam media sosial yang lebih terbuka sehingga menimbulkan kecaman yang berbaur kepada kerajaan. Sikap tunggu dan lihat ini menimbulkan kegusaran kepada masyarakat khususnya golongan B40 yang merupakan golongan berpendapatan di bawah RM 4000 selalunya terperangkap dalam masalah ekonomi dan sosial. Oleh itu, satu prakarsa perlu digembleng oleh semua pihak demi memastikan kelestarian alam sekitar dan kita perlu meneliti usaha-usaha yang dapat kita lakukan demi menyelamatkan alam sekitar.", "Peranan pertama yang perlu kita ambil dalam usaha menjaga kelestarian alam sekitar adalah dengan bermula di rumah. Ibu bapa berperanan mendidik anak tentang kepentingan penjagaan alam sekitar. Mereka perlulah mendidik anak -anak sejak kecil lagi cara menghargai alam iaitu dengan tidak membuang sampah merata- rata. Melentur buluh biarlah daripada rebungnya, merupakan peribahasa yang sering kali dikaitkan dengan peranan ibu bapa mendidik anak sejak kecil kerana pendidikan tidak formal di rumah ini akan dapat memupuk nilai murni dalam diri anak -anak. Aktiviti bercucuk tanam di halaman tepi rumah merupakan satu aktiviti sihat yang dapat memupuk rasa cinta akan alam sekitar. Keadaan ini secara tidak langsung memupuk jiwa anak-anak untuk memelihara alam sekitar daripada sebarang pencemaran.", "Selain peranan ibu bapa, pendidikan formal di sekolah turut berperanan dalam usaha memupuk anak- anak mencintai alam sekitar. Pembelajaran subjek-subjek tertentu seperti subjek Sains dan Sivik akan dapat membuka minda pelajar tentang kepentingan alam sekitar kepada mereka. Selain pembelajaran di dalam kelas, semua pelajar wajib menyertai Kelab Pencinta Alam yang merupakan sebahagian aktiviti kokurikulum. Aktiviti di luar bilik darjah pasti akan memberi pendedahan kepada pelajar-pelajar tentang kepentingan penjagaan alam sekitar justeru pelajar akan dapat dipupuk untuk mencintai alam sekitar.", "Di samping itu, masyarakat merupakan komuniti besar yang berperanan menjaga alam sekitar. Masyarakat yang tinggal berhampiran sungai, mereka dipertanggungjawabkan menjaga sungai melalui konsep sungai angkat. Komuniti di kawasan sungai tersebut perlu memastikan keadaan sungai terpelihara daripada sebarang aktiviti pencemaran. Mereka hendaklah melaporkan sebarang aktiviti yang mencurigakan kepada pihak berkuasa. Secara tidak langsung, tindakan ini menimbulkan rasa cinta akan alam sekitar kepada masyarakat.", "Hari ini media elektronik begitu dekat dengan masyarakat. Tidak dinafikan kecanggihan telefon bimbit menjadikan maklumat dapat dikongsi dengan cepat. Kewujudan laman berita alternatif seperti MalaysiaKini, dan Malaysia Gazzet mampu memberi laporan berita tentang kegiatan-kegiatan merosakkan alam sekitar. Laporan seperti ini akan membuka minda masyarakat seterusnya melakukan hebahan kepada semua melalui medium komunikasi masing-masing. Ungkapan bagai katak di bawah tempurung mungkin tidak sesuai diguna pakai dalam era milinium ini memandangkan semua informasi berada di hujung jari. Namun \u201cjika tidak pasti, jangan kongsi itulah\u201d merupakan saranan terbaik yang disampaikan oleh SKMM (Suruhanjaya Komunikasi Multimedia Malaysia).", "Secara keseluruhanya, setiap masalah yang terjadi merupakan satu ujian daripada Tuhan agar hambanya dapat berfikir dan mencari penyelesaian dengan bijak, bagai menarik rambut dalam tepung, rambut tidak putus tepung tidak berselerak. Pada masa yang sama masalah yang berlaku ini membuka peluang dan ruang serta kesedaran kepada kita semua untuk berfikir secara positif dan pragmatik. Jika semua pihak dapat memainkan peranan masing- masing, nescaya usaha mencegah pencemaran alam sekitar ini akan dapat dijayakan dengan mudah demi memastikan alam sekitar ini dapat kita wariskan kepada generasi akan datang agar mereka tidak berasa sedih dan kesal menerima alam sekitar yang tercemar daripada tangan nenek moyang mereka."]}, {"h": ["Tahap kesedaran tentang ancaman siber", "Kanak Kanak perlu diawasi", "Peranan kerajaan", "Peranan Sekolah", "Peranan Pihak swasta", "NGO/Non Government Organization", "Penguatkuasaan dan hukuman"], "p": ["kemunculan Internet sebagai alat komunikasi terkini.\u00a0Berjuta-juta laman web yang memaparkan pelbagai jenis maklumat yang tidak kira sama ada benar atau salah telah menjadi penjenayah siber ini mengendalikan internet untuk mempengaruhi pengguna awam. Contohnya, kegiatan \u201cPenipuan Bungkusan\u201d didalangi warga Afrika.", "Jenis jenayah siber yang biasa kita dengar termasuklah penipuan dalam teknologi maklumat, kerosakan atau pengubahsuaian ke atas program atau data komputer, maklumat diceroboh dan dicuri, capaian secara tidak sah ke atas sistem, menyalin perisian secara tidah sah dan tanpa kebenaran dari pemilik perisian, pengintipan, judi siber, penggodam atau \u201cHacker\u201d, penyebaran virus dan mel Spam.", "Ancaman siber merupakan masalah yang sering dihadapi oleh para pengguna komputer pada masa kini memandangkan kebanyakan komputer mempunyai sambungan pada rangkaian Internet yang menghubungkan berjuta-juta pengguna komputer di seluruh dunia serta bersifat terbuka. Oleh yang demikian, Langkah-langkah mengatasi perlu diambil oleh semua pihak sama ada organisasi atau individu kerana tiada jalan pintas dalam menangani ancaman siber."]}, {"h": ["Satu mala petaka yang sudah menjadi lumrah ", "Akibat kemusnahan alamoleh aktivitiekonomi", "Kegagalan manusia membuat perancangan", "Pemanasan global", "Penutup Karangan Punca bencana alam"], "p": ["Sudah pasti kejadian bencana alam ini sesuatu takdir yang sudah ditentukan oleh Tuhan. Namun dalam pada masa yang sama kita sebagai manusia harus memikirkan pelbagai perkara yang membawa bencana ini menjadi semakin meruncing kerana sama ada kita mahu mengaku atau tidak bencana alam ini akan terus berlaku. Pemahaman terhadap punca-punca yang menjurus berlakunya bencana ala mini berupaya menimbulkan tindakan yang mampu menghalang atau mungkin mengawalnya lalu mengurangkan kadar kemusnahan harta benda dan korban manusia pula. Jadi, wujud pelbagai faktor yang membawa berlakunya bencana alam ini.", "Punca yang ketara ialah bencana alam merupakan satu mala petaka yang sudah menjadi lumrah dalam sejarah peradaban manusia. Kita sudah sedia maklum dunia ini pasti akan mengalami gempa bumi, tsunami, kebakaran hutan dan juga banjir serta tiupan angin kencang pada bila-bila masa sahaja. Kajian sains telah membuktikan bahawa bumi ini memang senantiasa dalam proses perubahan meliputi kejadian bencana alam itu. Maka, bencana alam berlaku kerana perkara itu merupakan sesuatu fenomena biasa yang menimpa dunia ini sejak berkurun-kurun lalu.", "Namun, bencana alam juga boleh dicetuskan akibat kemusnahan alam yang disebabkan oleh aktiviti harian terutama ekonomi manusia sejak berdekad-dekad lamanya itu. Lihat sahaja kemusnahan hutan, udara, laut dan sebagainya yang berlaku dengan begitu pantas terutama dalam era kemodenan manusia ini berbanding dengan zaman purbakala pula. Kemusnahan yang sebegitu sudah pasti akan membawa musibah yang tertentu kerana bumi ini walaupun luas pasti mengambil masa untuk mengimbangi perubahan yang drastik sebegitu. Jadi, bencana alam berlaku kerana dunia mengalami kemusnahan alam yang begitu pantas sehingga dunia itu sendiri tidak mampu untuk mengawalnya.", "Malah, bencana alam juga berlaku akibat kegagalan manusia membuat perancangan. Kita semua sedia maklum bahawa manusia sudah boleh meramal musim hujan, kejadian ribut taufan dan juga memahami kejadian tsunami itu tetapi mengapakah angka kematian terus meningkat? Jawapannya mudah sahaja kerana manusia gagal membuat perancangan seperti memberitahu masyarakat lebih awal, membuat latihan untuk menghadapi bencana atau tidak mempunyai piawaian pembinaan bangunan yang baik. Sesungguhnya, kegagalan manusia untuk merancang atau bekerjasama memberikan satu persepsi bahawa kita memandang rendah keupayaan bencana ala mini atau menganggap nilai nyawa manusia itu tidak bernilai lalu membiarkan sahaja bencana alam berlaku begitu sahaja.", "Malah, kejadian bencana alam kini mula dikaitkan dengan pemanasan global yang dikatakan menjadi sesuatu perkara lazim dalam peredaran usia bumi ini. Kajian saintis telah membuktikan bahawa bumi ini pasti akan mengalami satu perubahan yang drastik dalam iklim global dunia dalam tempoh masa tertentu. Semua bukti kajian lalu mengesahkan bahawa bencana alam merupakan sesuatu perkara yang akan, sedang dan terus berlaku di dunia ini. Oleh itu, bencana alam turut berlaku akibat perubahan iklim dunia yang dikaitkan dengan fenomena pemasan global.", "Kesimpulannya, bencana alam berlaku berdasarkan pelbagai punca seperti yang dihuraikan tadi. Semua faktor ini saling berkait lalu menjadikan bencana alam itu begitu kritikal terutama apabila mengorbankan ribuaan nyawa dengan sekelip mata. Kita perlu sedar dan cuba membantu untuk memulihkan semula alam sekitar kerana itulah jawapan kepada penyelesaian bencana alam ini. Peribahasa hendak buat seribu daya tak hendak seribu dalih menjadi renungan kepada kita semua dalam menangani kemelut ini."]}, {"h": ["Ilmu pengetahuan yang mendalam", "Kemahiran sosial", "Persiapan mental", "Jati diri yang mantap", "Membuat penyelidikan yang secukup", "Peka terhadap isu semasa", "Penutup Karangan Persediaan kerjaya impian"], "p": ["Setiap orang mempunyai aspirasi kerjaya masing-masing dan haruslah bersedia sebelum menceburi bidang kerjaya. Usaha mencapai kerjaya impian haruslah sentiasa disediakan sejak peringkat sekolah untuk mencapai cita-cita. Apakah persediaan yang diperlukan sebelum menceburi bidang kerjaya?", "Setiap orang mempunyai aspirasi kerjaya masing-masing. Kerjaya yang dipilih akan menentukan kejayaan hidup seseorang. Demi mencapai kejayaan hidup , seseorang itu perlu berusaha untuk merealisasikannya. Kerajaan semakin menitikberatkan perkembangan bakal pemimpin negara bagi melahirkan modal insan yang cemerlang, gemilang dan terbilang dari semua aspek. Bakal pewaris negara inilah yang akan memasuki alam kerjaya dan seterusnya, berusaha memajukan negara. Secara automatiknya pelajar akan memasuki alam kerjaya selepas menamatkan pengajian mereka. Pelajar harus berusaha menyiapkan diri dengan persediaan-persediaan yang lengkap kerana yang bulat tidak datang bergolek, yang pipih tidak datang melayang. Persoalannya, apakah persediaan yang dapat dilakukan oleh pelajar sebelum memasuki alam kerjaya impian mereka?", "Dalam zaman yang penuh dengan mahasiswa, Walaupun kualiti pekerjaan dan kemahiran sungguh penting, tetapi keputusan yang cemerlang dapat meningkatkan peluang mendapat pekerjaan yang diidamkan. Untuk memenuhi kerjaya impian, ilmu pengetahuan yang mendalam merupakan perkara yang utama. Pelajar haruslah memenuhi diri dengan ilmu pengetahuan yang berkaitan kerjaya yang ingin diceburi. Pelajar patutlah banyak membaca bahan bacaan yang bertemakan bidang psikologi kerana membaca itu jambatan ilmu. Di samping itu, ilmu pengetahuan dapat mematangkan remaja untuk menguruskan kehidupan. Oleh itu, pelajar mestilah belajar dengan bersungguh-sungguh untuk mendapat keputusan yang cemerlang.", "Untuk mencapai Kerjaya Impian, seseorang itu harusmelengkapkan diri dengan kemahiran sosial seperti kemahiran berkomunikasi, kemahiran kerja berpasukan dan kemahiran menyelesaikan masalah. Majikan sebenarnya lebih mementingkan pekerja yang berkebolehan melaksanakan tugas dengan baik berbanding dengan mengupah pekerja yang memiliki sijil-sjil yang banyak, tetapi tidak mempunyai kemahiran.\u00a0Pelajar sepatutnya melibatkan diri secara aktif dalam kegiatan kokurikulum kerana ini merupakan kesempatan untuk mengaplikasikan kemahiran-kemahiran tersebut. Sesungguhnya, pelajar yang mempunyai kemahiran seperti disiplin, matang, mampu membuat keputusan yang betul, berkomitmen dan kerajinan sangat mustahak untuk menceburkan diri dalam kerjaya yang mencabar ini.", "Di samping itu, salah satu cara pelajar dapat membuat persediaan memasuki alam kerjaya impian adalah dengan melakukan persiapan mental. Apabila kita melangkah ke arah alam kerjaya, kita perlu menjadi seorang yang lebih berdikari. Kita terpaksa belajar untuk menjalankan kehidupan sendiri, menguruskan kewangan dan juga menguruskan diri. Cabaran dalam pekerjaan juga lebih mencabar daripada cabaran seorang pelajar. Walaubagaimanapun, semua masalah ini dapat diselesaikan jika kita mempunya permikiran yang bersedia menghadapi segala cabaran. Misalnya, pelajar mestilah mampu menghadapi stres di tempat bekerja ataupun di rumah tanpa mempengaruhi prestasinya dalam menjalankan tugasnya.", "Dalam konteks yang lain, pelajar perlu mempunyai jati diri yang mantap semasa menceburi kerjaya yang diminati. Untuk meningkatkan daya saing, pelajar harus memastikan diri sendiri seimbang dari segi fizikal dan mental. Kita perlulah sanggup mencuba dan belajar perkara yang baru serta rela menerima teguran apabila membuat kesalahan. Apabila kita melakukan sesuata kesalahan, kita perlu berfikir dengan teliti tentangnya, mengubah cara kita bekerja dan tidak mengulangi kesalahan itu. Pelajar juga perlu menilai diri sendiri dari segi kekuatan dan kelemahan supaya dapat memajukan diri dan mempersiapkan diri dengan ilmu-ilmu yang berkaitan dalam dunia pekerjaan.", "Bukan itu sahaja, dalam usaha menyediakan diri memasuki alam kerjaya yang disukai, pelajar juga perlu membuat penyelidikan yang secukupnya. Pelajar haruslah mendapat tahu kriteria dan skop kerjaya yang diminati melalui pelbagai cara seperti bertanya kepada orang dewesa, melawat tempat kerja, mendapat maklumat dari internet dan juga mendapat pengalaman bekerja dalam kerjaya berkenaan. Dengan ini, pelajar akan mengetahui situasi sebenar dalam alam pekerjaan. Di samping itu, pelajar dapat menyesuaikan potensi, bakat, minat dan kemahiran sendiri dengan kerjaya yang sesuai. Pelajar juga boleh mengkaji dan menilai suasana persekitaran dan kehendak pasaran semasa kerjaya yang ingin diceburi sebelum membuat keputusan.\u00a0", "Seperkara lagi, pelajar juga hendaklah sentiasa sensitif serta peka terhadap isu semasa kerana tidak mahu menjadi katak di bawah tempurung. Hal ini bertujuan untuk menjadikan diri dengan lebih prihatin dan memahami terhadap masalah yang semakin menular bagai cendawan tumbuh selepas hujan. Oleh itu, semasa memasuki alam kerjaya, kita dapat mengemukakan idea-idea yang bernas untuk menghasilkan keputusan yang tepat dan berkualiti. Pelajar perlu membaca surat khabar dan menonton berita mahupun melungsuri internet untuk mengetahui isu-isu semasa berkaitan hal dalam dan luar negara terutamanya hal yang berkaitan kerjaya yang diminati.", "Kesimpulannya, sudah terang lagi bersuluh bahawa terdapat banyak langkah yang harus dilakukan oleh pelajar sebelum memasuki alam kerjaya. Alam kerjaya memangnya lebih mencabar daripada kehidupan pelajar. Inilah usaha dan persediaan yang perlu dilakukan oleh seseorang untuk mencapai cita-citanya. Kita perlulah menghadapi dengan berani kerana cabaran-cabaran inilah yang bakal menjadikan kita seorang manusia yang lebih kuat dan kental. Oleh hal yang demikian, pelajar akan sentiasa menitikberatkan kemajuan diri dalam aspek jasmani, rohani, emosi dan sosial. Semoga hasrat mereka terlaksana kerana tiada kejayaan tanpa usaha dan kesungguhan."]}, {"h": ["Terlalu banyak masa untuk menjalani latihan", "Menganggap aktiviti kokurikulum tidak bermanfaat", "Aktiviti kokurikulum yang terhad", "Keadaan kehidupan yang moden", "Penutup Karangan Pelajar tidak Menyertai Aktiviti kokurikulum"], "p": ["Kokurikulum merupakan satu aktiviti luar kelas yang melibatkan aktiviti persatuan, pakaian seragam dan sukan. Kegiatan ini telah diberi penekanan oleh kerajaan untuk memastikan semua pelajar memberi perhatian yang serius terhadap hal ini. Cuma pembabitan pelajar dalam kegiatan luar kelas ini tidak begitu memberangsangkan terutama daripada aspek keikhlasan hati mereka untuk menjalankan aktiviti tersebut. Jadi, memang ada banyak penyebab yang mendorong pelajar tidak berminat untuk menyertai aktiviti kokurikulum ini.", "Aspek masa yang terlalu banyak diberikan untuk menjalani latihan yang melibatkan kokurikulum ini sering dipersoalkan oleh pelajar. Ramai yang menganggap masa yang terlalu panjang itu membazir dan elok dipenuhi dengan pembacaan buku untuk persiapan peperiksaan. Pelajar juga membenci aktiviti luar kelas ini kerana masa petang mereka terpaksa dihabiskan di sekolah padahal mereka sepatutnya sudah boleh kembali ke rumah untuk bersantai. Oleh itu, keengganan pelajar terbabit dalam aktiviti ini banyak bergantung pada faktor masa.", "Malah, pertimbangan untuk menyertai kokurikulum ini turut ditentukan oleh sikap pelajar yang menganggap aktiviti ini tidak memberikan sebarang impak positif kepada diri mereka. Pandangan mereka ini dikukuhkan dengan kegagalan mereka peroleh markah dalam peperiksaan yang diadakan oleh pihak sekolah. Tindakan ibu bapa yang menegur kegagalan mereka ini menyebabkan mereka terus melupakan atau menganggap aktiviti ini tidak berguna buat mereka. Justeru, pelajar tidak suka menyertai kokurikulum kerana mereka beranggapan aktiviti ini tidak memberi sebarang manfaat untuk pembangunan masa depan mereka.", "Selain itu, salah satu punca pelajar tidak menyertai aktiviti kokurikulum adalah disebabkan aktiviti itu agak terhad dan biasanya disertai oleh pelajar-pelajar yang sememangnya berminat dalam aktiviti tersebut. Keadaan ini menyebabkan tujuan atau matlamat aktiviti ini tidak tercapai lantaran segolongan sahaja yang menyertainya. Sebagai contoh, terdapat sekolah yang hanya mempunyai pasukan beruniform dalam aktiviti kokurikulum. Jadi, keadaan ini menyebabkan ramai pelajar tidak berminat untuk menyertainya.", "Keadaan kehidupan semasa yang serba moden terutama dalam alaf globalisasi ini turut menjejaskan minat pelajar. Mereka lebih bermiant untuk lepak bersama-sama rakan di pusat beli belah daripada berkawad atau berlari di padang. Kecanggihan kehidupan yang lebih menarik telah menjadikan pelajar menganggap aktiviti sebegini tidak bersesuaian dengan masa remaja mereka. Oleh itu, pelajar menganggap aktiviti ini membosankan berbeza aktiviti lepak yang lebih dianggap menarik.", "Kesimpulannnya, aktiviti kokurikulum harus diberi perubahan imej yang drastik. Kerajaan harus menjadikan aktiviti ini lebih mesra pelajar dengan cuba memahami keperluan pelajar terhadap kokurikulum itu. Pelajar perlu haruslah lebih terbuka dalam tindakan mereka menyertai aktiviti yang positif ini. Mungkin pelajar harus melihat kebaikan aktiviti ini terlebih dahulu daripada terus membuat rumusan untuk menganggapnya sebagai satu aktiviti yang membebankan."]}, {"h": ["Memaksimumkan penggunaan Teknologi", "Menggunakan E-buku", "Pendidikan Jarak Jauh dan atas talian", "Pendidikan maya dapat menaik taraf sekolah ", "Penutup Karangan"], "p": ["Dalam usaha kerajaan memartabatkan sistem pendidikan agar bertaraf dunia, sistem pengajaran dan pembelajaran secara maya telah diperkenalkan di sekolah dan institusi pengajian tinggi. Bincangkan kelebihan-kelebihan pendidikan maya dan usaha-usaha untuk menggalakkan penggunaan pendidikan maya.", "Pepatah ada mengatakan \u201czaman beralih, musim bertukar\u201d,sememangnya tidak dapat dinafikan lagi pendidikan konvensional kini telah bertukar wajah. Sistem pendidikan maya telah diperkenalkan di negara kita atas usaha kerajaan untuk memartabatkan lagi sistem pendidikan kita agar bertaraf dunia. Sistem ini bertujuan untuk melonjakkan taraf pendidikan rakyat Malaysia agar setanding dengan sistem pendidikan di negara-negara maju dan juga untuk meningkatkan sistem pengajaran dan pembelajaran agar boleh diaplikasikasikan di seluruh dunia.", "Pendidikan maya merupakan satu bentuk pendidikan masa depan yang akan memaksimumkan penggunaan Teknologi dan Maklumat dalam proses pengajaran dan pembelajaran. Pendidikan maya dapat ditakrifkan sebagai sistem pengajaran dan pembelajaran yang melepasi sempadan bilik kuliah atau kelas di sekolah. Jika kita menerobosi secara terperinci tentang sisitem pendidikan maya ini, banyak kelebihan yang bakal kita dapati. Dalam hal ini, pendidikan maya membolehkan para pelajar mengikuti tutorial tanpa perlu terikat dengan waktu pembelajaran di dalam kelas.", "Hal ini kerana, para pelajar dapat menghadiri mana-mana sidang dimana-mana sahaja tanpa mengira waktu. Pembelajaran secara asinkronis ini memudahkan lagi para pelajar untuk melakukan perbincangan pada bila-bila masa, di mana-mana sahaja tanpa perlu duduk setempat bersama-sama. Hasilnya, lebih banyak informasi dapat digali dan pelbagai idea baru dapat ditunasi. Selain itu, sitem ini turut membuka peluang untuk para pelajar berinteraksi menggunakan internet dan juga e-mel. Hal ini secara tidak langsung dapat menjimatkan lagi masa para pelajar.", "Dalam nada yang serupa, menerusi sistem pendidikan maya, para pelajar dapat menggunakan E-buku yang boleh dimuat turun secara langsung dari alam maya. E-Buku mempunyai pelbagai aplikasi. Antaranya termasuklah pemprosesan kata, hamparan data, senarai kandungan, kalendar dan sebagainya. Dengan e-buku itu, para pelajar tidak perlu membawa buku yang banyak. Penggunaan buku elektronik ini dijangka dapat mengurangkan kos bagi Skim Pinjaman Buku Teks (SPBT) di yang panjang.", "Penggunaan e-buku mampu menangani kepelbagaian masalah pelajar dalam bidang akademik di dalam sesebuah kelas. E-buku menjadi suatu wahana dengan pendekatan interpersonal antara guru dengan pelajar. Sebagai seorang pelajar, internet juga boleh dijadikan sebagai medium rujukan. Malahan, internet juga dianggap sebagai perpustakaan maya yang menyimpan khazanah ilmu pengetahuan. Maklumat yang diperoleh lebih cepat, mudah dan dapat menjimatkan masa.", "Di samping itu, para pelajar terutama di peringkat pengajian tinggi tidak perlu lagi bersemuka dengan pensyarah. Sebagai contoh Pendidikan Jarak Jauh (PJJ) membolehkan para pensyarah mengendalikan telesidang yang menggabungkan audio, video dan grafik dapat dilakukan di lokasi yang berbeza dengan peralatan canggih dan didengari ramai tanpa melibatkan kos yang tinggi. Malahan, konsep universiti terbuka seperti Universiti Tun Abdul Razak dapat dirancakkan lagi kewujudannya tanpa pelajar perlu bersua muka dengan pensyarah seperti masa ini.", "Dalam hal ini, golongan seperti suri rumah dan pesara dapat terus melanjutkan pelajaran tanpa perlu menghadirkan diri di institusi pendidikan. Hal ini secara tidak langsung dapat memanifestasikan slogan pendidikan sepanjang hayat yang digalakkan oleh kerajaan. Seterusnya, pendidikan secara maya juga dapat menjimatkan pelbagai kos kehidupan seperti penginapan dan pembelanjaan. Hal ini kerana pendidikan maya boleh dilakukan di rumah. Hal ini secara tidak langsung telah menjimatkan kos perbelanjaan dan penginapan para pelajar.", "Demi melonjakkan lagi sistem pendidikan di negara kita, pelbagai usaha telah dilakukan untuk menggalakkan pendidikan maya dalam kalangan masyarakat. Antara usaha yang telah di lakukan ialah menaik taraf sekolah dan institut pengajian tinggi. Kementerian Pelajaran telah melaksanakan Pelan Induk Pembangunan dan Pendidikan (PIPP) yang bertujuan untuk menghasilkan pendidikan yang berkualiti untuk semua lapisan masyarakat.Menerusi teras yang keenam Pelan Induk Pembangunan dan Pendidikan, Kementerian Pelajaran berhasrat untuk melonjakkan kecemerlangan institusi pendidikan tidak kira sama ada sekolah mahupun institusi pengajian tinggi. Sebagai contoh, menerusi PIPP, sebanyak 60 buah sekolah telah dinaik taraf sebagai sekolah kluster.", "Sekolah Kluster dapat disignifikasikan sebagai satu jenama yang diberi kepada sekolah yang dikenal pasti kecemerlangannya dalam klusternya daripada aspek pengurusan sekolah dan kemenjadian murid. Penggunaan kemudahan teknologi maklumat yang disediakan perlu diikuti oleh semua pelajar sekolah kluster. Misalnya, beberapa sekolah kluster telah mengambil beberapa langkah untuk mempraktikkan pendidikan maya dalam proses pembelajaran dan pengajaran di sekolah seperti menghantar tugasan melalui e-mel dan juga melakukan pembentangan melalui pengunaan komputer.", "Para pelajar juga digalakkan untuk menguasai perisian komputer seperti Microsoft Words, Microsoft Power Point dan sebagainya. Di samping itu, banyak universiti telah diiktiraf sebagai Universiti penyelidikan seperti Universiti Malaya dan juga Unversiti Sains Malaysia untuk melonjakkan lagi sistem pendidikan di negara kita.", "Kesimpulannya, sememangnya pendidikan maya memberikan pelbagai kelebihan kepada seluruh lapisan masyarakat. Umum mengetahui bahawa bentuk pengaajaran dan pembelajaran yang baharu membolehkan rakyat meningkatkan kemahiran dan kelayakan akademik. Pelaksanaan sistem pendidikan maya di negara kita dapat meluaskan lagi horizon minda para pelajar. Para pelajar akan lebih terdedah dengan dunia globalisasi sekiranya pendidikan maya dilaksnakan secara menyeluruh."]}, {"h": ["Ibu bapa menjaga pemakanan anak", "Pihak sekolah bersikap tegas dengan pengusaha kantin", "Peranan pihak berkuasa tempatan ", "Mengharamkan penjualan makanan ringan", "Penutup karangan Cara Mengawal Pemakanan Anak"], "p": ["Lambakan makanan ringan yang dikenali sebagai jajan atau kudapan dalam pasaran telah menimbulkan pelbagai masalah dari segi kesihatan kepada masyarakat Malaysia. Masalah ini masih belum dapat diselesaikan selagi ada permintaan dalam pasaran yang menggalakkan penjualan makanan ringan. Oleh itu, semua pihak haruslah mengambil inisiatif untuk membendung masalah ini agar tidak menjadi lebih parah. Persoalannya, apakah peranan yang wajar dilakukan oleh pelbagai pihak dalam mengawal pemakanan anak-anak?", "Peranan utama yang signifikan dalam isu ini ialah ibu bapa. Mereka bertanggungjawab untuk memastikan pemakanan anak-anak mengikut piramid makanan. Mereka hendaklah mengelakkan pemberian makanan ringan kepada anak-anak. Tindakan ini bertujuan untuk memastikan anak-anak mengambil makanan yang seimbang dan berkhasiat. Jika tidak, anak- anak akan lebih meminati makanan ringan berbanding makanan utama malah tindakan anak- anak ini akan menyebabkan mereka tidak mengambil makanan yang diperlukan oleh tubuh badan mereka. Oleh itu, ibu bapa mestilah bersikap tegas kepada anak-anak agar mereka tidak menghadapi masalah pada kemudian hari.", "Selain ibu bapa, pihak sekolah turut memainkan peranan penting dalam isu mengawal pemakanan murid di sekolah. Pihak sekolah hendaklah bersikap tegas dengan pengusaha kantin agar mereka tidak menjual makanan ringan seperti \u201cSuper Ring\u201d, \u201cTwistie\u201d, \u201cMimi\u201d, \u201cTam Tam\u201d yang tidak berkhasiat kepada murid sekolah terutama murid sekolah rendah. Secara tidak langsung pihak sekolah perlulah bijak mencari penyelesaian agar semua pihak tidak terkesan oleh tindakan dan peraturan tersebut sesuai dengan peribahasa yang menyatakan \u2018bagai menarik rambut dalam tepung, rambut tidak putus tepung tidak berselerak\u2019.", "Masalah kehadiran peniaga-peniaga di hadapan sekolah yang menjual jajan atau kudapan ini sering menyusahkan pihak sekolah dalam usaha mengawal pemakanan pelajar-pelajar. Dalam hal ini, pihak berkuasa tempatan hendaklah memainkan peranan dengan melakukan pemantauan berkala di hadapan sekolah terutamanya sekolah rendah. Pihak berkuasa tempatan hendaklah memantau dan melakukan pemeriksaan mengejut seterusnya menyaman peniaga yang berniaga di kawasan tersebut dengan merampas peralatan mereka. Tindakan tegas ini walaupun dilihat menzalimi peniaga kecil tetapi jika tidak dibendung pasti akan bertambah seperti cendawan tumbuh selepas hujan. Tegasnya, pihak berkuasa tempatan perlulah bertindak tegas dalam isu yang melibatkan kepentingan awam.", "Jika dilihat dari ruang lingkup yang lebih luas lagi, kerajaan juga bertanggungjawab dalam mengekang gejala ini sebelum menjadi parah. Pihak kerajaan melalui KPDNKK mestilah mengharamkan penjualan makanan ringan yang tidak sihat dan berbahaya kepada kesihatan murid. Sesetengah negara maju seperti Singapura mengharamkan penjualan gula-gula getah di negara mereka. Kedai yang menjual gula-gula getah akan dikenakan hukuman penjara sehingga dua tahun atau denda mencecah empat ribu ringgit. Maka kerajaan perlulah mengambil tindakan penguatkuasaan melarang dan mengharamkan penjualan makanan ringan yang berbahaya kepada kanak-kanak.", "Secara keseluruhannya, sebatang lidi mudah untuk dipatahkan tetapi seikat penyapu sukar untuk dipatahkan, begitulah juga dalam usaha menyelesaikan masalah yang membelenggu ibu bapa, guru, dan masyarakat. Kerjasama daripada semua pihak amatlah diperlukan untuk mencegah dan mengatasi masalah penjualan makanan ringan yang tidak sihat kepada kanak-kanak."]}, {"h": ["Pemakanan yang seimbang", "Melakukan aktiviti bersenam", "Membuat pemeriksaan kesihatan", "Kebersihan diri dan kebersihan persekitaran", "Membawa anak menziarahi orang sakit", "Rehat dan tidur yang secukup", "Penutup Karangan Amalan Gaya Hidup Sihat"], "p": ["Amalan gaya hidup sihat adalah cara hidup yang boleh mengurangkan risiko penyakit jantung pada masa hadapan. Namun demikian, ribuan rakyat Malaysia mempunyai berat badan berlebihan, tidak aktif dan terlalu banyak menghisap rokok. Ribuan rakyat Malaysia mengamalkan cara hidup yang tidak sihat sejak kecil lagi seperti menggemari makanan yang mengandungi kolesterol, tidak melakukan senaman dan makan secara berlebihan. Oleh itu, untuk mengurangkan risiko penyakit berbahaya seperti sakit jantung, obesiti, darah tinggi, kencing manis dan sebagainya, rakyat Malaysia perlulah mengamalkan gaya hidup sihat. Secara umumnya, tanggungjawab ini sudah semestinya jatuh pada bahu ibu bapa yang melahirkan anak-anak serta menjaga mereka sejak kecil lagi. Persoalannya, apakah peranan ibu bapa dan keluarga untuk memupuk amalan gaya hidup sihat dalam kalangan anak-anak mereka?", "Peranan utama ibu bapa dalam memupuk amalan gaya hidup sihat dalam kalangan anak adalah dengan memastikan anak-anak mengamalkan pemakanan yang seimbang. Ibu bapa perlulah sentiasa menghidangkan makanan yang berzat serta bernutrisi kepada anak-anak. Ibu bapa perlu merujuk kepada piramid makanan sebagai panduan untuk mendapatkan gizi seimbang. Anak-anak digalakkan mengambil sayur-sayuran dan buah-buahan yang lebih kerana baik untuk kesihatan mata, gusi, kulit serta mengekalkan kecergasan tubuh badan. Jika tabiat yang baik ditanam dalam diri anak-anak, sudah pasti anak-anak akan tahu menjaga pemakanan mereka apabila dewasa kelak. Ibu bapa juga perlu mengurangkan pengambilan minuman berkarbonat dan makanan ringan oleh anak-anak kerana minuman sebegini tidak memberikan apa-apa kebaikan dan mengandungi kandungan gula yang berlebihan. Anak-anak perlulah diajar untuk minum air kosong atau jus buah-buahan yang asli. Jelasnya, ibu bapa perlulah memastikan anak-anak mengamalkan pemakanan seimbang dalam memupuk amalan gaya hidup sihat.", "Selain itu, ibu bapa juga boleh melakukan aktiviti bersenam dan beriadah bersama anak-anak. Perbuatan ini bukan sahaja akan menyihatkan badan, malah hubungan antara ibu bapa dengan anak-anak akan menjadi lebih erat. Aktiviti bersenam mampu mengekalkan gaya hidup sihat kerana peluh-peluh yang keluar sewaktu melakukan senaman akan keluar bersama-sama toksin badan. Kesannya, anak-anak mampu membina tahap imunisasi yang tinggi terhadap serangan penyakit. Apabila seseorang itu bersenam dan beriadah, mereka dapat meningkatkan kesihatan diri dari aspek fizikal dan mental bak kata pepatah, badan cergas otak cerdas. Anak-anak yang mengamalkan senaman dan beriadah, akan lebih sihat dan dapat memberikan tumpuan terhadap pelajaran di kelas semasa guru sedang mengajar dan semasa mengulang kaji pelajaran. Tegasnya, ibu bapa perlulah melakukan aktiviti senaman dan riadah bersama anak-anak supaya amalan gaya hidup sihat dapat dipupuk bagi melahirkan otak yang cerdas dan badan yang cergas.", "Di samping itu, ibu bapa juga perlulah membawa anak-anak membuat pemeriksaan kesihatan secara berkala untuk memupuk amalan gaya hidup sihat. Ibu bapa digalakkan untuk membawa anak-anak menjalani pemeriksaan kesihatan sekurang-kurangnya enam bulan sekali ataupun dua kali setahun di hospital atau klinik kesihatan yang berhampiran. Pemeriksaan ini meliputi tekanan darah, paras gula dalam darah dan tahap kolesterol. Tujuan pemeriksaan dibuat agar ibu bapa dapat memastikan tahap kesihatan anak-anak berada dalam keadaan sihat dan baik.", "Pemeriksaan kesihatan adalah penting kerana mampu mengesan sesuatu penyakit ketika masih di peringkat awal dan memudahkan pesakit menjalani rawatan dengan teknologi moden kini. Bak kata pepatah, mencegah lebih baik daripada mengubati. Jika ibu bapa mendapati anak-anak mereka tidak sihat, ibu bapa perlulah segera membawa anak-anak berjumpa dengan doktor untuk mendapatkan rawatan dan ubat serta pengesahan tentang penyakit yang dihidapi. Hal ini penting bagi membantu ibu bapa mengawal penyakit yang dihidapi anaknya daripada menjadi lebih serius dan kronik, bak kata pepatah cegah sebelum parah. Seterusnya, ibu bapa perlulah memastikan anak-anak mematuhi nasihat doktor dan mengambil ubat pada masa yang ditetapkan. Jelasnya, pemeriksaan kesihatan secara berkala oleh anak-anak akan memupuk amalan gaya hidup sihat.", "Ibu bapa juga perlu mengajar dan melatih anak-anak mereka mengutamakan kebersihan diri dan kebersihan persekitaran tempat tinggal pada setiap masa bagi memastikan mereka terhindar daripada sebarang penyakit. Keperluan asas seperti menggosok gigi, mandi, berpakaian bersih, waktu tidur dan rehat yang cukup juga perlu dijadikan amalan hidup seharian. Bagi mengelakkan jangkitan kuman atau penyakit, anak-anak diajar agar mengamalkan budaya mendisiplinkan diri dengan asas-asas kebersihan seperti mencuci tangan dengan bersih sebelum makan, menutup makanan dengan baik agar tidak dihinggapi lalat mahupun memilih gerai atau tempat makan yang bersih semasa menjamu selera. Sikap sambil lewa ibu bapa dalam menitik beratkan aspek berkenaan mungkin boleh membawa padah. Justeru, amalan sebegini harus dilentur sejak dari rebung dalam diri anak-anak agar dapat membentuk gaya hidup yang sihat apabila mereka dewasa kelak.", "Pada masa yang sama, selain mengutamakan kesihatan diri dan makanan, ibu bapa juga perlu mendidik ahli keluarga mereka agar menjaga kebersihan persekitaran mereka. Persekitaran yang bersih perlu dijadikan amalan dan gaya hidup agar kita terhindar daripada sebarang penyakit. Umpamanya, ibu bapa menggalakkan anak-anak mengadakan gotong-royong di rumah setiap hujung minggu untuk membersihkan kawasan rumah bersama ahli keluarga.", "Ibu bapa juga boleh membawa anak-anak menyertai kegiatan gotong royong di taman perumahan dengan membersihkan sampah-sarap atau memastikan kawasan persekitaran mereka sentiasa bersih. Amalan seperti ini dapat mengelakkan pembiakan agen-agen pembawa penyakit seperti nyamuk, lipas, lalat dan sebagainya. Tempat-tempat pembiakan nyamuk di dalam atau di luar rumah seperti pelapik pasu bunga ataupun tempat takungan air mestilah kerap dibersihkan ataupun ditukar. Dengan cara demikian, ibu bapa dapat melatih gaya hidup yang positif dalam diri anak-anak mereka sekaligus akan dapat menjauhkan diri mereka daripada pelbagai penyakit.", "Tambahan pula, untuk memupuk amalan gaya hidup sihat dalam diri anak-anak, ibu bapa perlulah membawa mereka menziarahi orang sakit sama ada saudara-mara, jiran tetangga ataupun rakan-rakan. Hari ini kita sihat, tetapi bagaimana pula dengan hari esok? Jika ibu bapa sering melawat orang yang sedang sakit, nescaya anak-anak mereka juga akan berbuat demikian kerana bagaimana acuan begitulah kuihnya. Anak-anak tidak seharusnya merasakan bahawa perbuatan sebegini hanya membuang masa dan merugikan diri kerana ianya sesuatu amalan yang mulia.", "Apabila kita menziarahi orang yang sakit, secara tidak langsung kehadiran kita dapat melahirkan perasaan gembira kepada pesakit dan memberi kekuatan kepada diri pesakit itu untuk melawan kesakitan yang ditanggungnya. Perbuatan menziarahi orang yang sakit akan sedikit sebanyak melahirkan rasa simpati terhadap nasib orang lain dan pada masa yang sama anak-anak akan bersyukur atas kurniaan badan yang sihat. Kehadiran kita menunjukkan bahawa kita, khususnya anak-anak, mengambil berat tentang diri pesakit dan dapat mengurangkan perasaan sedih pesakit walaupun pepatah menyatakan bahawa berat mata memandang, berat lagi bahu yang memikul. Tegasnya, amalan menziarahi orang yang sakit oleh ibu bapa dan anak-anak mampu menanamkan amalan gaya hidup yang sihat.", "Akhir sekali, bagi menjalani amalan gaya hidup sihat, ibu bapa perlu memastikan agar anak-anak mendapat rehat dan tidur yang secukupnya. Tubuh badan anak-anak juga perlu direhatkan dengan kadar yang diperlukan untuk mengecas semula organ-organ dalam badan mereka. Anak-anak yang mendapat tidur yang secukupnya berupaya menambah tenaga untuk bergiat aktif ketika di sekolah. Bagi anak-anak yang telah mencapai usia remaja, mereka memerlukan sekurang-kurangnya lapan jam sehari untuk tidur dengan selesa.", "Namun, ramai dalam kalangan anak muda pada masa ini yang lebih suka tidur selepas tengah malam walaupun keesokannya merupakan hari persekolahan. Kesannya, mereka tidak akan berasa cergas dan badan akan lesu dan tidak bermaya. Malahan, pelajaran anak-anak juga terganggu dan lama-kelamaan prestasi mereka dalam peperiksaan semakin merosot. Salah satu usaha yang boleh diambil oleh ibu bapa adalah menetapkan satu masa yang spesifik untuk anak-anak masuk tidur dan mestilah dipatuhi dengan sepenuhnya. Tegasnya, untuk memupuk amalan gaya hidup sihat, ibu bapa perlu memastikan anak-anak mendapat rehat yang secukupnya.", "Berdasarkan perbincangan di atas, dapatlah disimpulkan bahawa ibu bapa memainkan peranan yang besar untuk memupuk amalan gaya hidup sihat dalam kalangan anak. Amalan ini adalah penting untuk dilaksanakan agar kesihatan rakyat dalam negara ini sentiasa dalam keadaan yang baik. Oleh itu, langkah-langkah di atas perlulah diamalkan oleh anak-anak yang menjadi pemimpin generasi akan datang bak kata pepatah pemuda harapan bangsa, pemudi tiang negara. Semua rakyat Malaysia haruslah mengamalkan gaya hidup sihat supaya penyakit seperti kencing manis, obesiti, darah tinggi, sakit jantung dan sebagainya dapat dikurangkan dalam jangka masa yang panjang ini. Jelasnya, jika hal-hal yang dinyatakan di atas itu kita laksanakan, sudah pasti kita memiliki ciri-ciri manusia yang berjaya bak kata pepatah hendak seribu daya, tidak hendak seribu dalih."]}, {"h": ["Mengambil tahu cara pergaulan anak", "Memberikan sepenuh perhatian", "Menghantar anak-anak keseminar jati diri", "Mendidik anak-anak dengan didikan agama", "Ketegasan yang sesuai", "Penutup Karangan menangani masalah Pembuangan Bayi"], "p": ["Fenomena pembuangan bayi kian membimbangkan masyarakat marcapada. Isu ini seolah-olah sudah menjadi trend atau ikutan dalam kalangan masyarakat, khususnya golongan remaja. Acap kali isu ini kita lihat dan terpampang di dada-dada akhbar, dihebahkan di corong-corong radio dan disiarkan di kaca televisyen. Hal ini akan menyebabkan negara kita mendapat imej yang buruk dan pandangan yang tidak baik daripada negara-negara luar. Oleh itu, pihak yang bertanggungjawab mestilah mengambil langkah yang proaktif untuk menangani masalah ini daripada terus membelenggu masyarakat. Pihak yang paling penting dan perlu memainkan peranan mereka untuk menangani masalah ini ialah ibu bapa.", "Ibu bapa merupakan penjaga dan pendidik kepada anak-anak mereka sama ada di luar mahupun di dalam rumah. Ibu bapa perlu memantau setiap aktiviti anak mereka dan mereka perlu mengambil tahu tentang kawan-kawan anak mereka dan cara pergaulan anak-anak. Perkara ini penting kerana kadangkala anak-anak hanya berpura-pura menjadi seorang yang baik di hadapan ibu bapa mereka sahaja. Sebagai contohnya, anak-anak mengatakan bahawa mereka ingin ke sekolah tetapi hakikatnya mereka pergi ke pusat-pusat membeli-belah atau ponteng sekolah. Oleh sebab itu, ibu bapa perlu memantau setiap aktiviti dan perlakuan anak-anak agar mereka tidak terlibat dengan aktiviti pergaulan bebas.", "Selain itu, ibu bapa perlu memberikan sepenuh perhatian terhadap anak-anak, walaupun sibuk bekerja. Hal ini demikian kerana, perhatian daripada ibu bapa dapat mengeratkan hubungan sesama ahli keluarga. Anak-anak juga akan sentiasa mengingati pesanan ibu bapa apabila setiap kali mereka hendak melakukan kesalahan. Kasih sayang yang ikhlas daripada ibu bapa juga dapat mengubah sikap negatif seseorang anak kepada sikap yang positif. Oleh itu, ibu bapa perlu sentiasa meluangkan masa dengan anak-anak, seperti makan bersama-sama, pergi bersiar-siar, solat berjemaah dan sebagainya. Perkara ini akan menyebabkan mereka berasa disayangi dan mengelakkan mereka daripada terlibat dengan aktiviti-aktiviti yang tidak sihat seperti seks bebas.", "Menghantar anak-anak ke kem-kem motivasi ataupun seminar jati diri juga merupakan langkah yang berkesan untuk menangani masalah pembuangan bayi. Hal ini akan menyebabkan minda mereka terbuka dan melihat sesuatu perkara itu dari sudut pandangan yang berbeza. Di dalam kem-kem motivasi, biasanya mereka akan didedahkan dengan isu-isu semasa yang melanda negara. Mereka akan diberikan informasi atau maklumat tentang kesan-kesan buruk sesuatu isu itu. Sebagai contohnya, kes pembuangan bayi akan menyebabkan nyawa si ibu terancam akibat proses melahirkan anak yang salah dan tidak normal tanpa pengawasan doktor. Perkara itu akan menimbulkan kesedaran dalam diri anak-anak khususnya para remaja tentang implikasi kes pembuangan bayi. Hal ini bersesuaian dengan peribahasa Melayu, \u201cMencegah lebih baik daripada mengubati\u201d.", "Di samping itu, nilai-nilai agama yang tinggi perlu diterapkan dalam diri setiap remaja. Ibu bapalah yang bertanggungjawab untuk menerapkan dan mendidik anak-anak mereka dengan didikan agama yang sebenarnya. Perkara ini demikian kerana, pengisian nilai-nilai keagamaan dalam diri remaja dapat membina kekuatan dalaman mereka. Hati mereka tidak akan mudah terusik dengan anasir-anasir yang tidak baik kerana mereka sudah mempunyai pengetahuan agama yang tinggi dan dapat membezakan dosa dengan pahala. Penerapan nilai agama ini perlu dilakukan sejak mereka kecil lagi dan secara perlahan-lahan, nilai-nilai tersebut akan sebati dengan diri mereka bak kata pepatah, \u201cSehari selembar benang, lama-lama jadi kain\u201d, begitu jugalah dengan anak-anak. Hal ini dapat menjauhkan mereka daripada mendekati zina dan terlibat dalam kancah maksiat.", "Ibu bapa juga perlu mendidik anak-anak dengan tegas, tetapi ketegasan yang sesuai dengan situasi. Terdapat sesetengah ibu bapa yang mendidik anak mereka dengan cara seperti seorang askar. Hal ini bertujuan untuk mendisiplin anak-anak mereka. Dengan disiplin yang tinggi dan ketegasan ibu bapa, anak-anak akan akur dengan arahan dan kehendak ibu bapa. Mereka juga akan taat terhadap perintah ibu bapa mereka. Namun begitu, remaja tidak boleh dididik dengan cara yang tegas. Ibu bapa perlu mendidik mereka bagai menatang minyak yang penuh. Dengan perkataan lain, mereka perlu dibelai dengan penuh kasih sayang, tetapi jangan sampai mereka memijak kepala ibu bapa pula. Dalam kelembutan, sertakan sedikit ketegasan yang membuat mereka hormat kepada ibu bapa. Dengan cara ini, ibu bapa mudah untuk mengetahui aktiviti-aktiviti anak mereka di luar. Perkara ini dapat mengelakkan mereka daripada terjebak dengan aktiviti pembuangan bayi.", "Konklusinya, jelaslah bahawa ibu bapa memainkan peranan yang sangat penting dalam usaha untuk menangani kes pembuangan bayi ini. Selain ibu bapa, pihak lain juga mestilah menggembleng tenaga bagi menangani fenomena ini. Dengan cara ini, kes pembuangan bayi dapat diatasi dengan efektif kerana semua pihak terlibat dalam usaha untuk membendungnya. Remaja pula merupakan golongan yang sangat berharga untuk masa depan negara pada masa akan datang. Oleh itu, didikan yang baik perlu diberikan kepada mereka sejak kecil lagi kerana mereka ibarat kain putih, dan ibu bapalah yang mencorakkannya. Hal ini juga bersesuaian dengan peribahasa Melayu, \u201cMelentur buluh biarlah dari rebungnya\u201d."]}, {"h": ["Puncakebersihan diri", "Puncakebersihankawasan persekitaran", "Cara: Aktiviti pembersihan sekitar kawasan rumah", "Cara: Aktiviti gotong-royong", "Cara: Perananpihak berwajib ", "Cara:Peranan ibu bapa terhadap anak", "Penutup Karangan Penyakit demam denggi"], "p": ["Mutakhir ini negara tidak putus-putus dicelikkan dengan berita-berita kematian yang membabitkan penyakit demam denggi. Berdasarkan statistik, kawasan sekitar Lembah Kelang terutamanya yang mencatatkan kadar kematian yang paling tinggi dan membimbangkan. Hal ini ternyata mengancam ketenteraman masyarakat sejagat kerana masalah nyamuk aedes umpama barah yang tiada penawarnya. Walaupun begitu, masalah tersebut boleh dikurangkan dengan professional, rasional dan signifikan sekiranya setiap lapisan masyarakat berusaha mengkaji faktor-faktor yang menyebabkan merebaknya penyakit yang membawa maut ini seraya mengaplikasi langkah-langkah yang boleh dilaksanakan bagi menanganinya demi kemaslahatan bersama.", "Antara faktor yang utama ialah pengabaian terhadap kebersihan diri. Nyamuk aedes terutamanya amat menggemari kawasan yang bersemak-samun dan sering berlegar-legar di sekitar kawasan semak atau padang rumput antara waktu petang hingga senja. Sememangnya, waktu-waktu begini yang sering digunakan oleh komuniti remaja untuk melakukan aktiviti riadah di luar rumah. Jadi, tidak menjadi masalah bagi pembunuh bersaiz kecil untuk mendapatkan mangsa. Oleh itu, tidak hairanlah kebanyakan mangsa terdiri daripada golongan remaja.", "Faktor kedua ialah pengabaian terhadap kebersihan kawasan persekitaran. Sebagaimana yang telah kita sedia maklum, nyamuk aedes memerlukan kawasan yang mempunyai air yang tidak mengalir untuk membiakkan telur-telurnya. Berdasarkan pemerhatian dan kajian yang telah dibuat, terbukti dengan jelas bahawa rata-rata penduduk di Malaysia menternak nyamuk aedes tanpa disedari oleh mereka. Antara tempat-tempat pembiakan serangga pembunuh ini ialah di dalam pasu-pasu terbiar, celahan tayar, longkang-longkang yang tersumbat, tangki air dan sebagainya. Seperkara lagi, selain kehadiran air yang bertakung, proses pembiakan nyamuk aedes juga tidak terencat di tempat-tempat teduh yang terhalang daripada sinaran matahari.", "Oleh hal yang demikian, setiap pihak seharusnya merancang strategi dan menitikberatkan mekanisma yang ampuh dalam usaha menangani masalah yang semakin menular di Malaysia ini seperti kata pepatah tiba di mata dipejamkan, tiba di perut dikempiskan. Salah satu prakarsa yang boleh dijayakan ialah aktiviti pembersihan sekitar kawasan rumah oleh setiap ahli keluarga. Pendedahan awal kepada anak-anak tentang kebersihan kawasan rumah merupakan langkah menangani pembiakan nyamuk aedes dan penyakit demam denggi. Oleh itu anak-anak akan lebih prihatin terhadap kawasan sekeliling dan tidak mustahil anak-anak kita pula yang akan menegur kita apabila ternampak takungan air di tempat-tempat tersembunyi suatu hari kelak.", "Seterusnya, aktiviti gotong-royong di kawasan perumahan juga merupakan salah satu inisiatif terbaik dan profesional. Semasa bergotong-royong, selain dapat membersihkan kawasan yang bersemak-samun dan terbiar secara tidak langsung perpaduan antara jiran tetangga dapat dieratkan tanpa mengira agama, bangsa dan keturunan kerana masing-masing bersikap optimis dan ringan tangan antara satu sama lain. Dalam masa yang sama, telur-telur nyamuk aedes sama ada yang masih baru atau hampir menjadi seekor anak nyamuk dapat dihapuskan dan meyelamatkan nyawa penduduk setempat sebelum dijangkiti penyakit yang merbahaya ini. Bak kata pepatah, mencegah lebih baik daripada mengubati.", "Prakarsa seterusnya ialah pihak-pihak berwajib yang diamanahkan oleh Dewan Bandaraya di setiap negeri tidak ketinggalan boleh menyumbang jasa dengan melakukan aktiviti-aktiviti penyemburan secara percuma pada setiap akhir bulan lebih-lebih lagi sekitar kawasan perumahan yang didiami komuniti masyarakat yang banyak. Di samping itu, pengagihan serbuk-serbuk yang mampu memperlahan atau menghapuskan telur-telur di dalam air juga antara langkah yang membantu menangani merebaknya penyakit demam denggi yang dimaksudkan. Dalam hal ini, pihak-pihak berkenaan tidak sepatutnya memandang enteng terhadap permasalahan penyakit tersebut justeru menyedari risiko yang bakal dihadapi sekiranya mereka tidak memainkan peranan yang sewajarnya.", "Sehubungan dengan itu, pemantauan oleh ibu bapa terhadap anak-anak juga antara inisiatif yang mapan dan wajar dititikberatkan. Sekiranya anak-anak inigin melakukan aktiviti riadah di luar pada sebelah petang, mereka seharusnya diingatkan agar berpakaian lengkap dan melindungi kulit serta menasihati agar pulang pada masa yang sesuai. Tambahan pula, anak-anak juga perlu dinasihatkan agar membersih dan mengurus diri dengan baik selepas terdedah dengan kuman-kuman ketika bermain di luar. Semetelahan itu, ibu bapa juga perlu meningkatkan tahap profesionalisme mereka dengan bertindak segera sekiranya anak-anak didapati mempunyai simptom-simptom yang melibatkan penyakit serius, seperti muntah-muntah dan cirit-birit.", "Setiap lapisan masyarakat sayugia bersepadu dan bersifat rasional terhadap kebersihan agar pembiakan nyamuk aedes dan penularan penyakit demam denggi akan terencat. Tamsilnya, Malaysia akan menjadi lebih harmoni dengan masyarakat yang sejahtera jasmani, rohani dan emosi tanpa kehadiran nyamuk aedes. Walau selemah mana jasmani, walau serapuh mana rohani dan walau sekacau mana emosi seseorang individu itu, individu yang bebas daripada penyakit seperti demam denggi merupakan satu elemen penting yang harus diperjuangkan."]}, {"h": ["Ibu bapa menunjukkan amalan berjimat cermat", "Pelajar membawa bekal makanan ke sekolah", "Gunakan\u00a0pengangkutan awam", "Aktiviti jualan amal", "Sokongan syarikat swasta", "Peranan Kerajaan", "Penutup Karangan Amalan Berjimat Cermat"], "p": ["\u2018Lapan puluh peratus graduan lepasan universiti disenarai hitam\u2019 merupakan sebahagian daripada petikan akhbar arus perdana yang membuktikan sikap boros telah menyebabkan kerugian pada diri sendiri. Pada hari ini, sikap membazir dan boros juga semakin banyak terjadi sepantas ledakan teknologi yang berlaku pada alaf pandemik ini. Kita dapat melihat kegilaan masyarakat membeli barangan dalam talian sehingga syarikat-syarikat penghantar barangan menghadapi lambakan barangan yang hendak dihantar ke rumah pelanggan. Iklan-iklan di televisyen semakin kerap. Kesemua ini, menjadi faktor berlakunya pembaziran dan sikap boros dalam diri masyarakat. Oleh itu, cara-cara perlu dilakukan untuk menyekat nafsu berbelanja dalam tempoh kritikal ini.", "Dalam tempoh Perintah Kawalan Pergerakan (PKP), ibu bapa seharusnya mengambil peluang keemasan ini dengan memupuk amalan berjimat cermat kerana kebanyakan ibu bapa bekerja dari rumah. Mereka mestilah menjadi contoh kepada anak-anak dengan menunjukkan amalan berjimat cermat. Ibu bapa hendaklah memastikan anak-anak menutup suis lampu atau kipas apabila keluar dari bilik. Begitu juga dengan penggunaan air. Ibu bapa pula hendaklah menyediakan juadah untuk keluarga mengikut keperluan. Amalan ini dapat mengurangkan sikap suka membeli makanan di luar atau menempah makan secara dalam talian. Oleh itu, ibu bapalah menjadi penentu dalam memupuk amalan berjimat cermat.", "Salah satu cara untuk memupuk amalan berjimat cermat ialah menggalakkan anak-anak membawa bekal makanan dan minuman ke sekolah. Dalam hal ini, anak-anak bukan sahaja ditanam minat berjimat-cermat tetapi juga membawa bekalan makanan\u00a0seimbang yang disediakan oleh ibu dari segi khasiatnya malah terjamin kebersihannya. Wang belanja harian pula boleh ditabungkan untuk belanja yang lebih berfaedah. Pelajar dapat memupuk amalan yang berhemah apabila berbelanja sejak kecil lagi.\u00a0Tegasnya, membawa bekalan makanan dari rumah\u00a0 perlu dijadikan satu budaya yang patut diamalkan oleh setiap pelajar kerana hal ini menggalakkan amalan berjimat-cermat.", "Golongan masyarakat mestilah sentiasa memerah otak mencari cara baru untuk menjadikan amalan berjimat cermat. Pelajar yang tinggal di pusat bandar haruslah menggunakan pengangkutan awam seperti MRT, LRT dan Monorail biasanya melibatkan kos yang lebih rendah berbanding memandu kereta atau motosikal. Amalan menaiki pengangkutan awam boleh menjimatkan wang untuk petrol serta merancang perjalanan mengikut\u00a0jadual dan keperluan sahaja. Sekiranya anda tinggal di luar bandar, fikirkan juga tentang berjalan kaki, menggunakan basikal atau menaiki bas sekolah untuk menjimatkan wang.", "Dari sudut yang berbeza pula, masyarakat juga dikatakan mampu memupuk amalan berjimat cermat. Masyarakat hendaklah menggalakkan aktiviti berjimat cermat seperti aktiviti jualan amal. Aktiviti ini akan memberi kesedaran kepada masyarakat, betapa beruntungnya mereka berada di kawasan yang jauh daripada malapetaka dan bencana alam. Oleh itu, mereka akan lebih menghargai dan menilai sesuatu barangan sebelum membeli barang. Tegasnya, aktiviti bantuan amal atau kemanusiaan ini mampu memberi kesedaran kepada masyarakat bandar agar mereka sentiasa berjimat cermat. Orang berbudi kita berbahasa, orang memberi kita merasa.", "Tambah menarik lagi kehadiran televisyen pintar dengan pelbagai aplikasi telah memudahkan semua rakyat memperoleh maklumat. Atas kemudahan teknologi ini, syarikat- syarikat penerbitan filem dan drama, syarikat penyiaran siaran berbayar, dan syarikat telekomunikasi perlulah memberi sokongan padu kepada kerajaan dalam kempen berjimat cermat. Syarikat konglomerat tersebut seharusnya mengambil pendekatan melalui pelbagai aktiviti Tanggungjawab Sosial Korporat untuk membantu kerajaan menjayakan kempen berjimat cermat. Usaha syarikat konglomerat ini bukan saja dapat membantu kerajaan malah dapat mendidik rakyat supaya bijak berbelanja. Secara tidak langsung, mereka dapat menyumbang kepada pembangunan masyarakat.", "Pihak kerajaan juga haruslah menjadi peranan utama dalam memupuk amalan berjimat cermat. Hal yang demikian ini kerana kerajaan memiliki kuasa otonomi dan ekonomi untuk melaksanakan pelbagai aktiviti yang mampu menyuburkan amalan berjimat cermat. Contohnya, kerajaan menganjurkan Karnival Jualan Akhir Tahun dan Jualan Kembali Ke Sekolah yang menawarkan potongan harga yang banyak. Dengan program ini, pengguna dapat berjimat cermat untuk membeli barangan keperluan yang lebih utama seperti peribahasa yang menyebut ingat sebelum kena jimat sebelum habis.", "Secara keseluruhannya, usaha memupuk amalan berjimat cermat ini, bukanlah hanya terletak pada bahu ibu bapa sahaja malah kerjasama daripada semua pihak amat perlu untuk merealisasikan amalan ini. Jika usaha ini hanya dipikul oleh satu pihak sahaja ibarat menepuk sebelah tangan, akhirnya nescaya gagal mencapai matlamat sebenar. Sikap boros\u00a0akan menyebabkan\u00a0wujudnya jelaan sifat\u00a0buruk yang\u00a0merugikan bukan sahaja diri sendiri dan keluarga, bahkan negara. Oleh itu, semua pihak haruslah berganding bahu, bekerjasama dan tolong-menolong antara satu sama lain dalam usaha memupuk amalan berjimat cermat agar generasi akan datang dapat menikmati kesejahteraan hidup."]}, {"h": ["Menjaga kebersihan persekitaran rumah", "Sentiasa cakna dalam isu demam denggi ", "Aktiviti pembersihan kawasan komuniti ", "Peranan Kementerian Kesihatan Malaysia", "Penutup Karangan Mengatasi Masalah Denggi"], "p": ["Dalam kesibukan semua pihak menghadapi masalah pandemik Novel Coronavirus 2019 (COVID-19), rakyat seolah-olah terlepas pandang satu isu masyarakat yang masih membelenggu dan memberi ancaman pada kita. Masalah tersebut ialah masalah denggi yang menjadi penyakit berjangkit bawaan vektor yang berbahaya kepada individu dan masyarakat sekitar kawasan kejiranan mereka. Faktor cuaca menjadi punca kes demam denggi meningkat setiap tahun. Keadaan ini menyebabkan semua pihak perlu mencari jalan penyelesaian yang boleh mengurangkan peningkatan kes demam denggi. Persoalannya, apakah kaedah atau cara yang efektif lagi drastik bagi menangani masalah ini?", "Langkah awal yang perlu diambil adalah dengan bermula daripada ahli keluarga itu sendiri. Setiap ahli keluarga hendaklah memainkan peranan masing-masing dalam menjaga kebersihan persekitaran rumah. Ibu bapa hendaklah menjadi suri teladan kepada anak-anak sesuai dengan peribahasa yang menyebut bagaimana acuan begitulah kuihnya. Mereka hendaklah meluangkan masa selama 10 minit untuk membuang takungan air sekali gus menghapuskan tempat pembiakan nyamuk aedes untuk mencegah pembiakan nyamuk aedes di persekitaran rumah. Tindakan ini dapat memastikan setiap anggota keluarga terhindar daripada ancaman nyamuk aedes yang boleh menyebabkan demam denggi. Jelas bahawa tindakan bestari ini perlu bermula dari rumah.", "Langkah yang seterusnya juga perlu diambil oleh setiap anggota keluarga dengan sentiasa cakna dalam isu demam denggi ini. Sebagai satu tamsilan yang sesuai ialah anggota keluarga haruslah mengenakan pakaian yang menutup anggota tangan dan kaki serta memakai pakaian berwarna cerah. Anak-anak pula dilarang bermain di luar rumah pada waktu lewat petang. Ibu bapa pula hendaklah menyembur semburan penghalau nyamuk yang berasaskan bahan semula jadi seperti minyak serai pada tubuh badan anak -anak dan seluruh ruang di dalam rumah untuk mengelakkan anak-anak daripada serangan nyamuk aedes pada waktu malam. Tegasnya, Kerjasama antara anggota keluarga ini bagai aur dengan tebing.", "Langkah lain yang signifikan dalam isu ini ialah aktiviti pembersihan kawasan komuniti yang dilakukan secara gotong-royong dalam kejiranan. Persatuan penduduk atau KRT hendaklah memainkan peranan mereka dengan menggerakkan aktiviti pembersihan kawasan perumahan secara gotong-royong dengan melibatkan semua penduduk. Pada masa yang sama, program gotong-royong ini boleh diperkasa dengan aktiviti sampingan seperti pemeriksaan jejentik dari rumah ke rumah oleh Pejabat Kesihatan Daerah (PKD) bahagian pencegahan denggi. Dengan aktiviti bersepadu daripada semua pihak dan agensi yang berkaitan, maka usaha ini dapat direalisasikan demi memastikan nyamuk aedes dapat dihapuskan dalam kawasan komuniti.", "Langkah bestari yang perlu diambil kira dalam isu ini ialah kempen yang berterusan daripada kerajaan terutamanya Kementerian Kesihatan Malaysia. Kementerian Kesihatan Malaysia melalui Pejabat Kesihatan Daerah telah mengadakan program bersama komuniti dengan melakukan hebahan melalui edaran brosur dan pameran. Ada kemenyan sebesar lutut, tidak dibakar tidak akan berbau begitulah juga dalam isu ini, jika maklumat atau info yang berguna tidak dihebah pasti tidak akan dapat diketahui oleh orang. Maka kempen ini perlulah lebih kreatif dengan menggunakan pelbagai medium alternatif yang menjadi ikutan ramai pada hari ini.", "Sebagai satu kesimpulan dalam isu masyarakat, langkah yang telah diambil ini hendaklah dilakukan secara proaktif, pragmatif dan istiqamah serta iltizam yang tinggi daripada semua pihak dalam menangani kes demam denggi. Maka semua pihak perlu saling bekerjasama, bersatu hati, berpadu tenaga dan sebulat suara untuk menyelesaikan masalah denggi yang masih menjadi isu utama dalam masyarakat agar dapat memastikan kesihatan keluarga dan masyarakat terjamin dan terhindar daripada masalah denggi."]}, {"h": ["Sikap pelabur asing yang hanya bermatlamatkan keuntungan", "Tidak memenuhi piawaian alam sekitar", "Pekerja asing yang tidak sesuai dengan budaya tempatan", "Pelabur asing yang menutup kilang", "Penutup Karangan Keburukan Pelaburan Asing"], "p": ["Kemajuan negara dapat dirasai oleh rakyat melalui penawaran pekerjaan dan seterusnya menyumbang peningkatan sosioekonomi negara. Namun, kejayaan ini telah mengaburi rakyat tentang hasrat sebenar pelabur asing yang datang melabur ke dalam negara. Kegiatan mereka semakin terserlah dan berani melakukan tindakan di luar batas perundangan negara. Tidak dinafikan penguasaan pelabur asing dalam sektor ekonomi akan memberi impak negatif pada sektor ekonomi dan sosial. Persoalannya, apakah kesan negatif pelaburan asing di negara kita?", "Salah satu impak negatif yang dibawa oleh pelabur asing ialah sikap mereka yang hanya bermatlamatkan keuntungan semata-mata. Mereka mempunyai tujuan lain selain matlamat mereka untuk memperoleh keuntungan yang besar bak kata peribahasa, ada udang di sebalik batu. Mereka hanya menjadikan negara ini sebagai suatu \u2018persinggahan\u2019. Mereka hanya berminat dengan tawaran daripada kerajaan lalu mengambil peluang dan kesempatan atas tawaran tersebut. Malangnya, apabila pelabur asing menarik diri daripada melabur di negara kita dan berpindah ke negara lain, masalah pengangguran dalam kalangan pekerja tempatan berlaku. Insiden ini terjadi pada 20 tahun lalu apabila pelabur-pelabur asing mula beralih ke negara Vietnam untuk melabur di sana.", "Seterusnya pemindahan teknologi yang dibawa oleh pelabur-pelabur asing kebanyakannya tidak memenuhi piawaian alam sekitar. Hal ini dikatakan demikian kerana kebanyakan teknologi yang dibawa masuk ke negara-negara sedang membangun tidak menepati piawaian alam sekitar dan boleh memberi kesan sampingan kepada kesihatan pekerja. Lihatlah contoh yang berlaku di Papan, Menglembu pada tahun 1986. Asian Rare Earth telah melupuskan sisa toksik tanpa mengikut prosedur yang ditetapkan dan beratus-ratus penduduk di Papan mengalami kanser. Kes yang sama juga berlaku di negeri Pahang apabila warna air laut berubah menjadi warna merah akibat kesan perlombongan bauksit. Malah penduduk sekitar di Kuantan turut terkesan dengan debu bauksit. Akibatnya, penduduk yang menderita menghidap pelbagai penyakit kronik.", "Seterusnya, kesan buruk pelaburan asing juga dapat dilihat dari sudut sosial. Pelabur-pelabur asing membawa masuk pekerja-pekerja dari negara mereka. Keadaan ini akan menyebabkan pekerja-pekerja asing membawa budaya mereka yang tidak sesuai dengan budaya tempatan. Mereka melepak dan minum arak di rumah pekerja. Malah mereka sering bergaduh semasa sendiri kerana berebut wanita. Tidak dinafikan, kes rompakan yang berlaku di kawasan perumahan sering dikaitkan dengan pekerja asing. Masalah ini berlaku disebabkan kebajikan mereka tidak dijaga oleh majikan mereka. Secara tidak langsung masalah sosial ini semakin meningkat.", "Di samping itu , kesan pelaburan asing juga dapat dirasai apabila negara-negara membangun mengalami kemelesetan ekonomi. Pelabur asing yang membuat pelaburan akan mengambil kesempatan menutup kilang mereka dengan alasan mengalami kerugian atau muflis. Akibatnya, masalah pengangguran akan berleluasa dan hal ini akan membawa kesan sampingan kepada negara-negara membangun. Malaysia juga tidak terkecuali mengalami impak negatif ini apabila pelabur-pelabur asing mula bertindak mengurangkan kos operasi dengan memberhentikan pekerja kontrak. Kesan pandemik COVID-19 yang berlaku pada 2020, membuktikan sikap pelabur asing yang mula menarik diri dari sektor ekonomi negara. Akibatnya, negara menghadapi masalah pengangguran yang tinggi.", "Secara keseluruhannya, dalam usaha mengejar kemajuan negara, kerajaan harus bijak mengatur langkah untuk menarik pelabur asing ke negara kita. Kerajaan perlulah mengambil satu pendekatan yang lebih tegas tetapi berhemah kerana pisang tidak berbuah dua kali demi mengelakkan impak negatif yang dialami ini tidak berlaku lagi. Kerajaan juga tidak seharusnya melihat keuntungan pelaburan semata-mata tanpa menilai aspek-aspek lain yang patut diambil kira dalam perbincangan ekonomi negara."]}, {"h": ["Ibu bapa menjadi suri teladan", "Peranan pihak sekolah", "Masyarakat setempat menganjurkan aktiviti gotong-royong", "Media massa menggalakkan amalan gotong royong", "Penutup Karangan Cara Menggalakkan Aktiviti Gotong Royong"], "p": ["Dalam mendepani isu sosial yang masih bersarang dalam kalangan masyarakat, aktiviti gotong-royong merupakan aktiviti yang semakin dilupai masyarakat khususnya generasi muda. Aktiviti gotong-royong dalam kalangan masyarakat semakin sukar untuk dilakukan lantaran masyarakat lebih banyak menghabiskan masa membasahi tubuh dengan keringat untuk mencari sesuap nasi. Keadaan ini telah memberi kesan buruk secara tidak langsung kepada generasi muda. Pada hari ini, remaja bersikap antisosial dan bergaul dalam kelompok mereka sahaja. Malah, mereka juga tidak mahir berkomunikasi sehingga bahasa yang ditutur boleh menggores hati orang terutamanya warga emas. Oleh itu, kita perlu menelusuri setiap langkah dan cara untuk menggalakkan aktiviti gotong-royong dalam kalangan generasi muda.", "Dalam satu perspektif, ibu bapa memainkan peranan yang signifikan dalam menggalakkan aktiviti gotong-royong dalam kalangan remaja. Peribahasa ada mengatakan bagaimana acuan begitulah kuihnya, maka ibu bapa merupakan suri teladan yang menjadi ikutan kepada anak-anak. Mereka hendaklah membawa anak-anak bergotong-royong. Sebagai satu tamsilan, ibu bapa membawa anak menyertai aktiviti gotong-royong membersihkan kawasan perumahan yang dianjurkan oleh persatuan penduduk. Dengan cara ini, mereka dapat bertemu dengan anak-anak jiran yang sebaya dan pada masa yang sama mengenali jiran tetangga. Secara tidak langsung ibu bapa dapat mendidik dan memberi pendedahan kepada anak-anak tentang budaya bergotong-royong dalam masyarakat.", "Dari perspektif yang lebih formal iaitu di institusi pendidikan negara, pihak sekolah berperanan memupuk amalan bergotong-royong dalam aktviti penceriaan kelas. Pelajar dikehendaki melakukan pembersihan kelas secara berkala dengan jadual pembersihan yang telah ditetapkan oleh ketua kebersihan kelas yang dilantik. Mereka akan bekerja dalam satu kumpulan kerana sesungguhnya sebatang lidi mudah dipatahkan berbanding seikat penyapu yang sukar dipatahkan, begitulah semangat mereka dalam melakukan aktiviti gotong-royong untuk membersihkan dan menghiaskan bilik darjah. Semangat berlumba-lumba membersihkan kelas secara gotong-royong ini telah memberi galakan kepada remaja agar mengamalkan gotong-royong dalam kehidupan mereka.", "Perspektif yang berbeza juga dapat dilihat dari sudut masyarakat terutamanya masyarakat setempat yang menganjurkan pelbagai aktiviti gotong-royong. Melalui persatuan penduduk, aktiviti gotong-royong boleh diadakan dengan penglibatan remaja. Sebagai contoh, aktiviti gotong-royong mengacau bubur lambuk, mengacau dodol dan membakar lemang merupakan antara aktiviti yang menarik minat remaja. Hal ini dikatakan demikian kerana remaja akan berasa teruja untuk mengetahui dan mencuba sesuatu yang baharu. Secara tidak langsung, sumbangan mereka ini akan dihargai masyarakat setempat malah pandangan serong masyarakat terhadap remaja dapat dikikis dengan amalan bergotong royong ini.", "Media massa juga merupakan pihak yang tidak boleh ditinggalkan dalam usaha menggalakkan amalan gotong-royong dalam kalangan remaja. Hal ini dikatakan demikian kerana media massa terutamanya media sosial tidak dapat dipisahkan dengan remaja kerana hubunganyan dengan remaja sangat rapat bagai isi dengan kuku. Maka, media massa seperti televisyen dan radio berperanan penting untuk menyalurkan maklumat tentang aktiviti gotong- royong yang melibatkan remaja. Dengan cara ini remaja akan seronok melakukan aktiviti gotong-royong apabila digabung dengan hiburan masa ini yang menjadi kegilaan mereka.", "Secara keseluruhannya, amalan gotong-royong hendaklah digalakkan dalam kalangan remaja masa ini agar mereka dapat mempelajari cara bersosial dan berinteraksi dengan masyarakat sekitar agar mereka tidak kekok apabila melalui zaman yang akan mendewasakan mereka. Oleh itu, marilah kita bersama-sama menjaga remaja Malaysia agar terhindar daripada pemikiran yang boleh merosakkan masa depan negara."]}, {"h": ["Tidak mengambil tindakan yang sama seperti generasi terdahulu", "Menimbulkan rasa bangga dan cinta akan negara", "Perpaduan dan integrasi kaum", "Pembentukan diri pelajar", "Penutup Karangan Kepentingan Mempelajari Sejarah"], "p": ["Pada alaf pasca-2020 yang telah kita lalui dengan penuh cabaran, pelajar sekolah tidak dapat menghabiskan sesi persekolahan mereka pada tahun 2020. Akibatnya, pelajar perlu menghadiri kelas dalam talian yang dikendalikan oleh guru. Keadaan ini menimbulkan kesukaran kepada semua guru terutamanya guru yang mengajarkan mata pelajaran Sejarah kerana mata pelajaran ini kurang diminati oleh pelajar. Oleh itu, guru-guru perlu menelusuri setiap kekangan dan halangan dalam sesi pengajaran dan pembelajaran agar dapat mencambahkan minat pelajar terhadap mata pelajaran Sejarah. Persoalan yang berlegar-legar dalam horizon pemikiran kita ialah, apakah kepentingan mempelajari mata pelajaran Sejarah?", "Antara kepentingan mempelajari subjek Sejarah ialah Sejarah dapat menjadi pengajaran kepada generasi sekarang supaya tidak mengambil tindakan yang sama seperti yang dilakukan oleh generasi terdahulu. Walaupun peristiwa tersebut berlaku hampir seratus tahun yang lalu, namun peristiwa yang sama boleh berulang jika generasi sekarang tidak mengambil iktibar daripada peristiwa yang berlaku pada zaman dahulu. Hal ini dikatakan demikian kerana mereka yang tidak menjadikan sejarah sebagai panduan dan rujukan pasti akan mengulangi kesalahan yang sama kerana jerat tidak pernah melupakan pelanduk, tetapi pelanduk melupakan jerat. Tegasnya, mata pelajaran Sejarah menjadi bukti bahawa sejarah lalu menjadi panduan generasi sekarang.", "Selain menjadi iktibar kepada kita, mata pelajaran Sejarah juga dapat menimbulkan rasa bangga, kaum dan cinta akan negara dalam kalangan pelajar. Dengan mempelajari mata pelajaran Sejarah, pelajar akan mengetahui sejarah perjuangan pemimpin terdahulu yang berjuang demi mempertahankan tanahair dan menjadikan bumi Tanah Melayu sebagai sebuah bumi merdeka yang berdaulat. Jasa pemimpin terdahulu akan sentiasa dikenang dari generasi ke generasi kerana harimau mati meninggalkan belang manusia mati meninggalkan nama. Jelas menunjukkan bahawa, sejarah penting untuk dipelajari oleh pelajar.", "Tidak dinafikan juga bahawa perpaduan dan integrasi kaum dapat dipupuk melalui penghayatan mata pelajaran Sejarah di sekolah. Mereka akan dapat mengenali tokoh pemimpin negara yang berlainan bangsa dan agama. Sebagai contoh, Tun Tan Cheng Lock dan Tun VT Sambathan merupakan pemimpin yang bersama-sama Tunku Abdul Rahman mendapatkan kemerdekaan negara. Dengan mengenali mereka, pelajar akan menghormati dan menghargai kaum dan bangsa lain lantaran jasa besar tokoh tersebut pada negara. Dengan cara ini pembinaan negara bangsa akan dapat dibangunkan dengan lebih mudah apabila mendapat kerjasama daripada semua kaum dan bangsa di Malaysia.", "Kepentingan terakhir yang wajar diberi perhatian adalah dari aspek pembentukan diri pelajar melalui pembacaan buku Sejarah. Pelajar yang mempelajari mata pelajaran Sejarah akan bersifat lebih matang dan berfikiran waras serta berfikir sebelum bertindak kerana mereka mengetahui bahawa setiap tindakan atau keputusan yang dilakukannya akan membawa kesan pada masa akan datang. Semua perkara tersebut menjadikan seseorang pelajar sentiasa berhati- hati sebelum membuat suatu keputusan bak kata peribahasa ikut rasa binasa, ikut hati mati. Secara tidak langsung, subjek Sejarah akan diminati pelajar kerana mematangkan fikiran dan tindakan mereka.", "Secara keseluruhannya, sejarah mungkin berulang lagi dan pasti akan berulang cuma yang berbeza hanyalah watak dan zamannya sahaja. Maka, sejarah lalu harus dijadikan panduan agar pisang tidak berbuah dua kali. Generasi hari ini harus bijak mengkaji sejarah silam agar dapat membezakan antara kaca dengan permata. Oleh itu, kerajaan perlu mengambil langkah yang proaktif agar mata pelajaran Sejarah diminati dan dihayati oleh generai dari usia kecil hingga dewasa agar mereka mengenali sejarah negara."]}, {"h": ["Sikap tidak bertanggungjawab individu ", "Pembuangan sisa industri yang tidak terkawal", "Kelemahan penguatkuasaan undang-undang ", "Pembakaran terbuka", "Penutup Karangan Peningkatan Kes Pencemaran Alam Sekitar"], "p": ["Pada alaf mengejar arus kemodenan negara, isu alam sekitar sentiasa terpalit dalam setiap perbualan pengamal media, perbincangan pemimpin negara dan keresahan kepada rakyat marhaen yang secara langsung menerima tempias daripada pencemaran yang berlaku. Pencemaran alam sekitar terbahagi kepada tiga jenis iaitu pencemaran air, pencemaran udara dan pencemaran bunyi. Banyak insiden telah memberi kesan langsung kepada rakyat yang akhirnya terpaksa menanggung derita, orang lain makan nangka, orang lain kena getahnya. Persoalan yang masih bermain dalam fikiran, apakah faktor yang menjadi pendorong peningkatan kes pencemaran alam sekitar?", "Faktor utama isu yang menjadi polemik dalam masyarakat hari ini ialah sikap tidak bertanggungjawab individu dalam penjagaan alam sekitar. Sikap masyarakat yang masih tidak berubah sejak dahulu lagi menjadi faktor pencemaran alam. Mereka tidak peka akan sistem pembuangan sampah yang telah disarankan oleh kerajaan. Pelbagai kempen dan inisiatif telah diberikan oleh kerajaan malah kempen Kitar Semula tidak diambil peduli oleh rakyat. Mereka membuang sampah merata tempat seolah-olah tiada rasa kasih dan sayang terhadap negara. . Sikap mereka ini menjadikan masalah semakin parah tambahan pula sikap suka menuding jari menyalahkan pihak lain lalu akibatnya masalah pencemaran alam terus berlaku dan membelenggu kehidupan masyarakat.", "Selain itu, pembuangan sisa industri dan pertanian yang tidak terkawal juga tersenarai dalam punca pencemaran alam. Syarikat swasta yang beroperasi secara sah atau haram mengambil jalan mudah dengan membuang sisa industri ke dalam sungai. Manakala pengusaha pertanian pula menggunakan bahan kimia dalam operasi pertanian mereka. Sikap tidak bertanggungjawab ini akhirnya mengundang padah yang akan menyusahkan semua pihak. Tegasnya, sikap pengusaha industri dan pertanian perlulah dipantau agar tidak menjadi beban kepada kerajaan apabila berlaku pencemaran alam.", "Masalah penguatkuasaan undang-undang yang lemah merupakan isu yang tiada berkesudahan. Kelemahan ini disebabkan jumlah tenaga kerja bahagian penguatkuasaan agak kurang diminati. Malah, isu integriti turut terpalit dengan kakitangan pengkuatkuasa. Mereka bersekongkol dengan syarikat -syarikat swasta yang sanggup memberi imbuhan lumayan bagi menghalang segala tindakan penguatkuasaan terhadap mereka. Keadaan ini menyebabkan isu pencemaran alam masih berlaku dan syarikat atau kilang yang terlibat masih beroperasi sehingga hari ini seolah- olah tidak melakukan sebarang dosa kepada masyarakat dan negara. Sesungguhnya, keadaan ini amat memalukan negara apabila penjenayah masih terus bermaharajala.", "Di samping itu, pencemaran alam juga berlaku disebabkan pembakaran terbuka. Pembakaran terbuka ini kebiasaanya dilakukan oleh penduduk dan masyarakat. Mereka membakar sampah akibat sampah terlalu banyak dan tidak dikutip oleh kontraktor yang dipertanggunjawabkan. Keadaan ini memaksa penduduk dan masyarakat melakukan pembakaran terbuka. Malangnya, pembakaran terbuka ini membebaskan bau busuk daripada sampah-sampah tersebut. Malah petani sawah di utara tana hair juga melakukan tindakan sama iaitu membakar serkam padi. Keadaan ini bukan sahaja menyebabkan pencemaran udara tetapi pencemaran bau juga berlaku.", "Secara keseluruhannya, peningkatan kes pencemaran alam sekitar ini memerlukan semua pihak agar berganding bahu, duduk semeja, mencari kata sepakat, sebulat suara dan bersatu hati menangani masalah yang masih tiada kelihatan titik noktah penyelesaian yang mungkin masih jauh perjalanannya. Namun jika tidak bermula dari sekarang, pasti kita tidak akan berjaya mengatasi isu pencemaran alam sekitar kerana kesemua kejayaan bermula dengan langkah pertama."]}, {"h": ["Menjadi pelajar yang proaktif ", "Menjadi pelajar yang mudah didekati oleh semua warga sekolah", "Berpegang pada prinsip dan jati diri sendiri", "Belajar secara istiqamah", "Penutup Karangan tentang Nilai Murni"], "p": ["Dalam era \u2018TikTok, Facebook, Twitter dan Instagram\u2019 nilai hormat dan bersopan santun semakin terhakis. Jika dahulu, kita sering terdengar kenyataan yang menyebut bahawa rakyat Malaysia sebagai rakyat asia yang sangat tinggi nilai hormat dan bersopan santun. Namun, selepas menghadapi pelbagai arus kemajuan dalam media sosial yang semakin pantas, nilai-nilai murni itu semakin pupus dalam budaya dan tradisi masyarakat Malaysia. Oleh itu, sebagai seorang pelajar, saya perlu mengamalkan nilai-nilai murni masyarakat agar nilai murni dapat dinobatkan semula.", "Langkah pertama yang perlu saya lakukan adalah dengan menjadi pelajar yang proaktif dalam mengamalkan akhlak yang terpuji terutamanya di sekolah ketika bersama dengan rakan dan guru-guru. Sikap dan tingkah laku yang baik saya pamerkan ini akan menjadi cerminan kepada rakan-rakan untuk menjadi contoh dan ikutan kerana berkawan dengan si penjual minyak wangi, pasti akan kita mendapat wangiannya. Secara tidak langsung sikap dan tingkah laku yang dizahirkan ini memberi impak positif dalam aktiviti seharian di sekolah. Tegasnya, menzahirkan akhlak yang terpuji ini pasti akan disenangi oleh rakan dan para guru dan seterusnya memupuk budaya penyayang dalam diri setiap warga sekolah.", "Langkah bestari yang seterusnya adalah dengan menjadi pelajar yang mudah didekati oleh semua warga sekolah bukan sahaja rakan-rakan seperjuangan, malah para guru dan kakitangan sekolah. Sikap bagai kunyit dengan kapur yang senang berkawan, cepat mesra, peramah dan menghormati rakan menjadi inti pati saya ketika bergaul dengan rakan persekolahan. Pada masa yang sama, saya turut menjadi pelajar yang luhur budi bahasa ketika berbicara dengan guru dan kakitangan sekolah. Dengan cara ini, saya dapat melahirkan rasa kasih dan sayang dalam kalangan warga sekolah. Secara tidak langsung segala perbuatan dan aktiviti negatif oleh warga pelajar dapat terhindar.", "Dalam usaha memupuk budaya penyayang, saya berpegang pada prinsip dan jati diri sendiri. Saya tidak akan mudah terikut-terikut dengan perangai buruk rakan-rakan yang sering mendorong saya untuk melakukan aktiviti tidak sihat. Sebagai remaja alaf dan norma baharu ini, dorongan-dorongan negatif sentiasa memburu saya dan berlegar-legar dalam diri, fikiran dan perasaan seseorang pelajar. Namun, sikap tegas dan berani untuk mengatakan tidak menjadi benteng ampuh menolak segala pengaruh negatif daripada rakan-rakan. Oleh itu, saya perlu menguatkan jati diri dan prinsip agar terus kukuh menjadi benteng pertahanan diri ini daripada segala hasutan yang boleh merosakkan maruah diri.", "Selain langkah yang pragmatik tersebut, belajar secara istiqamah iaitu secara tetap dan berterusan turut menjadi wadah dalam langkah memupuk budaya penyayang. Sesungguhnya, pembelajaran secara beristiqamah ini amat memerlukan kerjasama daripada rakan-rakan sekolah dan guru-guru. Tanpa rakan dan guru, pembelajaran kendiri memerlukan semangat juang tinggi jika tidak, pasti kecundang. Oleh itu, sifat kasih sayang antara satu sama lain akan dapat membentuk diri saya menjadi pelajar yang cemerlang. Secara tidak langsung, sikap dan tanggungjawab memupuk budaya penyayang ini akan terhasil. Kesannya, nilai hormat- menghormati antara satu sama lain akan lahir dalam diri pelajar.", "Secara tuntasnya, hidup pokok berbuah, hidup manusia berjasa ialah ungkapan peribahasa yang mendorong seseorang itu agar beriltizam untuk menyumbangkan khidmat dan jasa. Hasil usaha ini akan dapat memupuk budaya penyayang yang mampu memberi natijah kepada masyarakat yang bertanggungjawab dan prihatin. Oleh Hal yang demikian, saya akan bersungguh-sungguh menzahirkan idea-idea yang mampu menjadi titik perubahan masyarakat yang berbudaya, beretika dan penyayang. Sesungguhnya, inilah Malaysia yang menjadi harapan kita menjelang dekad yang akan datang."]}, {"h": ["Penguatkuasaan undang-undang ", "Pusat perlindungan haiwan terancam", "Pelaporan aktiviti pemburuan haiwan liar", "Penutup Karangan Cara Membendung Hidupan Liar"], "p": ["Secara umumnya, hidupan liar dapat didefinisikan sebagai spesies haiwan liar yang hidup bebas sama ada di daratan, di udara mahupun di dalam air. Hakikatnya, dari hari ke hari, hidupan liar semakin dilaporkan mengalami kepupusan. Hal ini berpunca daripada kegiatan pemburuan haram yang dilakukan secara berleluasa oleh pihak yang ingin mengaut keuntungan dengan cara yang mudah. Tidak kurang juga, pencemaran alam turut menjadikan hidupan liar semakin terancam. Sebagai contoh, Jabatan Perlindungan Hidupan Liar dan Taman Negara (PERHILITAN) telah menyenaraikan badak Sumatera, harimau Malaya, orang utan, seladang, tenggiling dan tapir sebagai antara haiwan yang diancam kepupusan. Sebenarnya, terdapat pelbagai langkah membendung kepupusan hidupan liar yang perlu diambil segera kerana sesal dahulu pendapatan, sesal kemudian tidak berguna.", "Satu daripada usaha membendung kepupusan hidupan liar ialah pihak berkuasa perlulah menguatkuasakan undang-undang hidupan liar secara tegasnya, Hal ini disebabkan oleh undang-undang diwujudkan untuk mendisiplinkan masyarakat sejak zaman ketamadunan manusia. Sebagai contoh, Akta Pemuliharaan Hidupan Liar 2010 perlu dipinda agar pemburu haram boleh dipenjara lebih 10 tahun dan didenda sehingga RM5 juta jika sabit kesalahan. Tambahan pula, pemeriksaan yang lebih ketat di lapangan terbang atau sempadan negara perlulah dijalankan kerana sindiket perdagangan hidupan liar yang mengaut keuntungan ibarat peribahasa menangguk di air keruh. Impaknya, pihak yang terbabit berasa lebih takut untuk melakukan jenayah hingga berfikir masak-masak.", "Selain itu, kerajaan hendaklah mewujudkan pusat perlindungan haiwan terancam yang lebih banyak di seluruh negara. Umum mengetahui bahawa pusat perlindungan ialah medan penyelamat dan pembiakan haiwan terancam. Misalnya, Pusat Konservasi dan Penerangan Penyu telah didirikan di Melaka dan juga di Pahang bagi melindungi dan menetaskan telur penyu. Bukan itu sahaja, pusat ini juga menerima kunjungan orang ramai dalam usaha mendidik dan menyedarkan masyarakat tentang usaha untuk menjaga penyu sejak kecil bak kata orang tua-tua, melentur buluh biarlah dari rebungnya. Implikasinya, populasi hidupan terancam dapat ditambah dari semasa ke semasa sekali gus menjadikan haiwan ini berkembang biak.", "Di samping itu, masyarakat haruslah melaporkan aktiviti pemburuan haiwan liar sekiranya tahu. Seperti yang kita ketahui, laporan lengkap yang dibuat oleh masyarakat memudahkan pihak berwajib untuk mengambil tindakan selanjutnya. Umpamanya, sebuah badan bukan kerajaan telah memberikan maklumat tentang sindiket perdagangan haiwan liar di Taman Negara Terengganu. Susulan daripada hal itu, Jabatan Perlindungan Hidupan Liar dan Taman Negara (PERHILITAN) telah membuat serbuan dan menangkap dua warga Vietnam bersama-sama organ haiwan yang bernilai ratusan ribu ringgit dan peralatan memburu. Natijahnya, sindiket perdagangan haram dapat ditumpaskan kerana sepandai-pandai tupai melompat, akhirnya jatuh ke tanah juga.", "Kesimpulannya, terdapat seribu satu langkah membendung kepupusan hidupan liar yang perlu dipraktikkan oleh pelbagai pihak kerana setiap penyakit tentu ada penawarnya. Oleh itu, semua pihak perlulah bekerjasama untuk menyelamatkan hidupan liar yang kian diancam kepupusan ibarat peribahasa Melayu, berat sama dipikul, ringan sama dijinjing. Moga-moga, generasi akan datang dapat menatapi hidupan liar dengan mata sendiri bukannya seperti mendengar kisah dinosour yang telah pupus. Bukan itu sahaja, populasi hidupan liar yang terancam akan bertambah demi keseimbangan alam. Akhir kata, usaha yang komited perlulah dijalankan secara bersungguh-sungguh untuk menyelamatkan hidupan liar, bukannya sekadar melepaskan batuk di tangga."]}, {"h": ["Data maklumat peribadi pengguna terdedah ", "Mangsa jenayah siber menghadapi tuduhan", "Mangsa menghadapi tekanan yang tinggi", "Kehilangan sumber pendapatan", "Penutup Karangan Kesan jenayah siber"], "p": ["Pasca-2020 menjadi pembuka tirai ledakan kepesatan perniagaan dalam talian lantaran fenomena pandemik Coronavirus 2019 (COVID-19) yang telah melanda negara. Ledakan ini bukanlah baharu namun sejak sedekad yang lalu negara telah menerima kemasukan teknologi maklumat yang telah membuka mata rakyat untuk terlibat dalam dunia perniagaan dalam talian. Tidak dinafikan ledakan teknologi maklumat ini telah membuka peluang dan ruang kepada penjenayah siber untuk mengambil kesempatan atas kelemahan pengguna yang melayari Internet. Oleh itu, kita perlu mengenal pasti implikasi kes jenayah siber agar dapat menjadi pedoman agar tidak terjebak dalam perangkap mereka.", "Implikasi yang signifikan dalam isu ini ialah data maklumat peribadi pengguna terdedah kepada semua orang terutamanya penjenayah siber. Mangsa tanpa disedari telah berkongsi maklumat dalam laman sesawang yang tidak rasmi atau laman sesawang tiruan yang direka oleh penjenayah siber. Malah mereka bagai sudah jatuh timpa tangga apabila mereka sering menjadi mangsa penipuan penjenayah siber. Hal yang demikian ini adalah kerana penjenayah dapat mengakses maklumat pengguna atau mangsa jenayah siber lalu melakukan transaksi wang dari akaun pengguna ke akaun penjenayah siber . Oleh itu, pengguna perlulah berhati-hati melakukan transaksi dalam Internet agar data maklumat peribadi tidak dicuri atau digodam oleh penjenayah siber.", "Selain implikasi tersebut, kesan jenayah siber yang lain ialah mangsa jenayah siber juga akan menghadapi tuduhan yang tidak berasas daripada pihak tertentu. Mereka akan diaibkan oleh pihak yang tidak bertanggungjawab dengan tujuan untuk menjatuhkan reputasi dan nama baik mereka. Lazimnya, perkara ini terjadi pada pemimpin negara, artis dan individu yang menjadi ikon masyarakat. Mereka dituduh dengan pelbagai fitnah yang tidak berasas dan beranggapan kalau tiada angin, masakan pokok bergoyang . Tegasnya, ancaman fitnah merupakan implikasi buruk terhadap seseorang.", "Malah, mereka yang menjadi mangsa jenayah siber ini akan menghadapi tekanan yang tinggi seperti peribahasa yang menyebut berat mata memandang berat lagi bahu memikul sehingga mangsa menutup akaun dalam laman media sosial. Mereka akan mengurungkan diri di rumah lalu bertindak menyalahkan diri mereka sendiri. Keadaan ini menyebabkan mereka menghadapi masalah kemurungan apatah lagi jika tekanan tersebut membabitkan ahli keluarga Akibatnya keluarga mangsa turut dikecam oleh pelbagai pihak. Tegasnya, implikasi daripada tindakan penjenayah siber ini menyebabkan mangsa bertindak di luar batas norma kehidupan manusia.", "Implikasi buruk yang kerap diterima oleh mangsa jenayah siber ialah mereka kehilangan sumber pendapatan, diberhentikan kerja, atau ditamatkan kontrak. Mereka menjadikan laman sosial sebagai diari kehidupan mereka. Malangnya, diari kehidupan mereka telah diceroboh lalu penjenayah siber mengambil kesempatan untuk melakukan fitnah, penipuan yang mengakibatkan mangsa dibuang kerja, hilang kontrak perniagaan atau ditamatkan perkhidmatannya. Keadaan ini menyebabkan perniagaan mereka terpaksa gulung tikar disebabkan fitnah yang dilakukan oleh penjenayah siber. Oleh itu, kita hendaklah berhati- hati kerana sesungguhnya pelanduk selalu lupa jerat tetapi jerat tidak pernah lupa akan pelanduk.", "Secara tuntasnya, pelbagai implikasi buruk dan negatif telah dapat kita kenal pasti dalam usaha mencari penyelesaian yang mungkin memberi impak yang lebih besar dengan menggempur pusat operasi mereka kerana sepandai-pandai tupai melompat akhirnya jatuh ke tanah juga. Sesungguhnya, jenayah siber tidak akan berlaku jika bertepuk sebelah tangan sahaja, maka kesedaran orang ramai juga perlu agar tidak menjadi mangsa seterusnya. Oleh itu, semua pihak harus berganding bahu untuk membanteras masalah jenayah siber ini agar tidak membelenggu generasi kepimpinan negara pada masa akan datang."]}, {"h": ["Menjadi pendorong atau pembakar semangat ", "Tekanan dapat mendewasakan diri seseorang", "Gangguan emosi", "Mengalami perasaan gementar", "Penutup Karangan Kesan tekanan"], "p": ["Dalam era pasca-2020 yang penuh cabaran lantaran pandemik COVID-19 yang melanda negara, banyak orang yang terkesan dengan cabaran yang tidak terduga ini. Ada antaranya yang kehilangan punca pendapatan, kehilangan orang tersayang akibat jangkitan penyakit COVID-19 dan tidak kurang pula yang menghadapi masalah tekanan akibat tidak boleh bergerak ke mana-mana tanpa tujuan lantaran Perintah Kawalan Pergerakan (PKP). Keadaan ini telah memberi pelbagai kesan sama ada baik atau pun buruk kepada seseorang. Oleh itu, kita hendaklah mengkaji kesan yang dihadapi oleh seseorang. Persoalannya ialah apakah kesan yang dihadapi oleh seorang yang mengalami tekanan?", "Antara kesan yang signifikan dalam isu ini ialah tekanan dapat menjadi pendorong atau pembakar semangat kepada seseorang untuk mencapai matlamat atau impian. Keadaan tertekan ini akan menyebabkan dirinya sentiasa berfikir dan merancang sesuatu demi mencapai matlamatnya. Sebagai contoh, seorang pemain bola sepak akan melakukan sepakan sudut lebih daripada 100 kali dan pemain tersebut tidak akan berhenti sehingga dia memperoleh tendangan yang tepat. Secara tidak langsung pemain tersebut akan mendapat bentuk tendangan yang tepat sekalig us meningkatkan keyakinan dan keberaniannya. Jelaslah bahawa tekanan mampu menjadi pendorong kejayaan.", "Dari sudut yang sama, tekanan akan dapat mendewasakan diri seseorang. Hal ini dikatakan demikian kerana tekanan akan menyebabkan seseorang remaja itu menjadi matang dan mampu berfikir di luar kotak. Malah remaja belasan tahun yang diibarat umur setahun jagung darah setampok pinang menghadapi tekanan hidup akibat ekonomi akan lebih kreatif berfikir untuk mencari wang bagi menampung keperluan hidupnya. Secara tidak langsung, remaja yang menghadapi tekanan akan lebih matang berfikir, bertindak dan mempunyai jaringan sosial yang luas berbanding remaja lain yang masih khayal dan leka dalam permainan dalam talian. Tegasnya, tekanan dapat mengubah pemikiran menjadi matang.", "Tidak dinafikan juga bahawa tekanan turut memberi kesan negatif dalam diri seseorang. Mereka yang menghadapi tekanan akan menghadapi gangguan emosi yang berat sehingga mereka sanggup melakukan apa-apa sahaja demi melepaskan amarah yang terbuku dalam hati seperti lembu naik minyak. Mereka akan marah sesuka hati, menjerit dengan kuat, menangis di khalayak ramai dan ketawa sendirian. Secara tidak langsung, mereka yang menghadapi tekanan perlu mendapatkan perhatian doktor psikologi dan diberi ubat penenang. Oleh itu, ahli keluarga perlulah memantau keadaan mereka yang menghadapi tekanan", "Apabila menghadapi tekanan yang keterlaluan, seseorang itu akan mengalami perasaan gementar yang menyebabkan kadar denyutan jantung menjadi cepat dan menyebabkan tekanan darah turut meningkat. keadaan ini akan menyebabkan kadar perpeluhan turut meningkat disebabkan ketegangan otot. Keadaan ini kemungkinan boleh menyebabkan orang yang sedang menghadapi tekanan diserang penyakit jantung, tekanan darah tinggi dan lumpuh. Oleh sebab itu, mereka yang sedang menghadapi tekanan disarankan agar tidak melakukan kerja-kerja berat yang boleh menyebabkan tekanan pada fikiran dan fizikal kerana sesungguhnya, mencegah itu lebih baik daripada merawat. Jelaslah bahawa tekanan mampu menyebabkan kesihatan terganggu.", "Kesimpulannya, setiap penyakit ada ubatnya, setiap masalah akan ada jalan penyelesaiannya. Oleh itu, semua pihak haruslah bekerjasama bagai aur dengan tebing dalam isu kemasyarakatan ini agar kita tidak dipersalah oleh generasi akan datang kerana mewariskan penyakit masyarakat kepada mereka sebagai satu legasi yang akan menjadikan masyarakat pada masa hadapan masyarakat yang hidup dalam tekanan."]}, {"h": ["Disiplin diri yang baik", "cara hidup yang sihat", "mematuhi ajaran agama", "Bersikap tegas terhadap tindakan negatif", "Mampu mengawal emosi diri", "Penutup Karangan Cara Menjaga Kesihatan Mental"], "p": ["Kesihatan bukan sahaja berkaitan dengan bebas daripada penyakit tetapi juga memiliki pemikiran yang cerdas bersama-sama emosi yang stabil. Pemilikan kesihatan yang baik penting buat remaja kerana tahap kesihatan ketika usia mudalah yang akan menentukan tahap kesihatan mereka pada masa tua kelak.\u00a0", "Antara amalan yang yang harus dilakukan ialah remaja perlu mempunyai disiplin diri yang baik. Maksud disiplin dalam aspek ini ialah remaja itu mematuhi jadual belajar, menghormati orang tua, dan undang-undang negara. Maka, amalan disiplin yang baik menjadikan seseorang remaja itu mempunyai kesihatan yang baik.", "Selain itu, remaja juga perlulah mengamalkan cara hidup yang sihat. Konsep cara hidup yang sihat ini meliputi makanan yang seimbang, melakukan riadah dan aktiviti kemasyarakatan. Sesungguhnya, cara hidup yang sihat menjamin kesihatan yang seimbang kepada remaja di negara ini.", "Di samping itu, amalan mempelajari dan mematuhi ajaran agama merupakan satu lagi amalan yang turut mampu menguatkan kesihatan seseorang itu. Semua ajaran agama menekankan aspek keseimbangan kehidupan seseorang. Sikap mematuhi amalan agama memberikan remaja satu matlamat hidup yang mampu meninggikan tahap kesihatan mereka.", "Remaja juga perlu bersikap tegas terhadap tindakan-tindakan negatif yang wujud dalam kehidupan mereka. Sikap suka merokok, melepak, dadah dan jenayah haruslah dikikis dalam minda remaja. Ketegasan remaja dalam semua aspek di atas itu mampu menjauhi remaja daripada sebarang kemelut social, lalu memberikan kesihatan yang baik.\u00a0", "Seterusnya, remaja juga hendaklah mampu mengawal emosinya apabila berhadapan dengan sesuatu masalah. Ketenangan inilah yang memberikan remaja satu pemikiran yang rasional dan rela berbincang apabila mengalami sesuatu kemelut dalam hidup mereka. Oleh itu, sikap rasional ketika melakukan sesuatu tindakan boleh menjadikan kesihatan seseorang itu lebih baik.", "Kesimpulannya, semua amalan yang positif ini perlu dilaksanakan oleh remaja. Kesihatan remaja yang mengamalkan semua amalan ini pasti baik kerana bukan sahaja tubuh mereka sihat tetapi emosi serta pemikiran mereka turut menerima impak positifnya. Remaja yang sihat sebeginilah yang diperlukan oleh negara dalam mengharungi cabaran kehidupan moden kini."]}, {"h": ["Hilang fokus ketika sesi pembelajaran", "Meningkatkan kos hidup remaja", "Menjejaskan tahap kesihatan remaja", "Penutup Karangan Kesan Negatif Alat Telekomunikasi", "Ungkapan Menarik Karangan"], "p": ["Dalam menelusuri era globalisasi ini, alat telekomunikasi amat penting. Kewujudannya yang bagaikan cendawan tumbuh selepas hujan semakin mewarnai pasaran di negara kita. Terdapat banyak alat komunikasi yang menguasai global pada hari ini seperti telefon bimbit, \u2018facebook\u2019, \u2018instagram\u2019,\u00a0 dan sebagainya. Hampir setiap orang menggunakan alat komunikasi untuk berhubung dengan orang yang jauh di mata. Kemajuan ini menjadikan dunia semakin kecil\u00a0kerana semuanya terletak di hujung jari.", "Namun begitu, penciptaan alat telekomunikasi yang pada awalnya berniat murni, kini semakin ternoda dengan kesan-kesan negatif yang dihadapi oleh pelbagai lapisan masyarakat terutamanya oleh golongan remaja. Persoalannya, apakah kesan-kesan negatif\u00a0 penyalahgunaan alat komunikasi kepada remaja pada masa ini?", "Salah satu impak negatif kepada remaja ialah remaja akan hilang fokus ketika sesi pembelajaran. Hal ini berlaku disebabkan oleh sikap ketagih mereka dan gagal menguruskan masa dengan baik. Sebagai contoh, ada remaja yang\u00a0 berbual dengan rakan-rakan melalui laman sosial sehingga lewat malam sehinggakan mereka mengantuk di dalam kelas. Ada juga remaja terutamanya yang masih belajar menggunakan telefon bimbit di dalam kelas ketika guru mengajar tanpa segan silu.", "Kesannya, prestasi pelajaran mereka akan merosot kerana tidak memberikan tumpuan ketika guru mengajar di dalam kelas. Semasa menerima keputusan peperiksaan mereka akan menyesal tetapi sesal dahulu pendapatan, sesal kemudian tiada gunanya. Jelaslah bahawa penyalahgunaan alat telekomunikasi dapat menyebabkan remaja hilang fokus ketika sesi pembelajaran.", "Selain itu, penggunaan alat komunikasi yang keterlaluan juga akan meningkatkan kos hidup remaja. Sikap suka menggunakan telefon untuk berhubung tanpa mengira keperluan sebenar menyebabkan bil telefon turut bertambah. Lebih membebankan\u00a0 lagi jika penggunaannya berlaku di luar kawalan remaja sehingga peningkatan bil telefon mencecah ratusan ringgit setiap\u00a0 bulan. Remaja terpaksa membelanjakan sebahagian pendapatannya untuk membayar bil telefon. Penggunaan telefon bimbit yang tanpa batasan menyebabkan remaja mengalami masalah kewangaan yang serius.", "Keadaan ini mungkin membawa mereka terpaksa beralih ke arah cara yang negatif seperti mencuri.\u00a0 Lantaran itu, telefon bimbit mampu menyebabkan remaja mengalami masaah kewangan yang serius sebagai akibat sikap mereka yang beraja di mata, bersultan di hati. Tegasnya, peningkatan kos hidup remaja turut berlaku disebabkan oleh sikap remaja yang menyalahgunakan alat telekomunikasi mereka.", "Sekiranya ditinjau dari sudut yang lain, penggunaan alat telekomunikasi yang tidak terkawal akan menjejaskan tahap kesihatan remaja. Hal ini berlaku kerana gelombang elektromagnet yang terhasil daripada telefon bimbit apabila terkena pada sel-sel otak untuk masa yang berlarutan akan menyebabkan mutasi genetik terhadap sel-sel otak tersebut dan seterusnya menyebabkan kanser otak.", "Mengikut kajian terbaru daripada 31 saintis daripada 14 negara-negara maju termasuk Amerika Syarikat, penggunaan telefon bimbit yang berlebihan dapat mendatangkan penyakit barah otak. Sekiranya masalah ini berlaku, kehidupan dan masa hadapan remaja akan hancur ibarat kaca terhempas ke batu. Kehidupan remaja akan sentiasa dibayangi dengan kematian kerana kanser merupakan pembunuh secara senyap. Izharlah bahawa kesihatan remaja akan terjejas jika tidak menggunakan alat telekomunikasi dengan berpada-pada.", "Sebagai konklusinya, alat telekomunikasi memberikan pelbagai impak negatif kepada remaja jika disalahgunakan. Tidak dapat dinafikan bahawa golongan remaja merupakan golongan yang banyak terlibat dengan gejala yang tidak sihat kesan perkembangan teknologi komunikasi kini. Hal ini kerana golongan belia adalah golongan yang senang terpengaruh dan dipengaruhi. Oleh itu, ibu bapalah perlulah menyelamatkan remaja daripada ketagih kepada alat-alat telekomunikasi yang semakin berkembang pesat di negara kita bagaikan lipas kudung.", "Memandangkan penggunaan telefon bimbit dalam kalangan remaja lebih mengarah kepada status dan bukannya satu keperluan, ibu bapa berhak mengawal penggunaan telefon bimbit. Kita sebagai manusia sepatutnya menjadi tuan kepada alat teknologi dan bukanlah sebaliknya. Sekiranya pelbagai langkah-langkah yang konkrit, sistematik dan pragmatik dilaksanakan secara berterusan dan bukannya sekadar hangat-hangat tahi ayam maka impian untuk melahirkan remaja yang berwawasan dapat direalisasikan kerana pemuda harapan bangsa, pemudi tiang negara."]}, {"h": ["Merosakkan tubuh badan seseorang", "Gangguan emosi atau perasaan", "Masalah obesiti", "Punca perubahan pola pemakanan seseorang", "Penutup karangan Keburukan Makanan Ringan"], "p": ["Dasarwarsa ini, sama ada sedar atau tidak dek kemajuan negara dalam pelbagai bidang telah menyebabkan industri pemakanan negara mengalami inovasi. Lantas, produk makanan ringan digilai ramai apatah lagi dengan peningkatan jumlah penduduk terutamanya golongan muda yang semakin ramai menyebabkan makanan ringan menjadi buruan mereka. Keadaan ini bertambah buruk apabila rakyat tidak mengamalkan gaya hidup sihat. Oleh itu, penerangan demi penerangan perlu disampaikan kepada mereka tentang keburukan makanan ringan. Persoalannya, apakah kesan buruk makanan ringan kepada masyarkat khususnya remaja pada hari ini?", "Dari sudut kesihatan, makanan ringan mengandungi bahan campuran yang boleh merosakkan tubuh badan seseorang. Penggunaan pewarna dan perisa yang bukan daripada bahan organik boleh menyebabkan seseorang itu menghidap penyakit kanser. Malah kebanyakan makanan ringan mengandungi garam dan gula yang berlebihan menyebabkan mereka yang meminati makanan tersebut akan diserang penyakit berbahaya seperti penyakit darah tinggi dan penyakit kencing manis. Sebagai contohnya, makanan kerepek kentang mengandungi garam yang tinggi dan pengambilan yang beterusan akan memberi kesan pada kesihatan. Oleh itu, makanan ringan hendaklah dijauhi agar tidak menimbulkan kesan negatif pada kesihatan", "Selain kesihatan, implikasi buruk makanan ringan ini boleh dilihat dari sudut gangguan emosi atau perasaan. Bagi anak-anak yang suka menikmati makanan ringan, mereka akan mengalami ketagihan yang tidak disedari oleh ibu bapa. Mereka lebih menyukai makanan ringan tertentu dan jika ibu bapa menghalang anak-anak ini mengambil makanan tersebut, anak -anak akan memberontak dan menunjukkan tindakan di luar kelaziman mereka. Kemungkinan mereka akan menjerit dan berguling-guling di atas lantai pasar raya sekiranya permintaan mereka tidak dipenuhi. Keadaan ini disebabkan ketagihan yang dialami oleh anak-anak kesan daripada kandungan kimia yang terdapat dalam makanan atau minuman ringan bergas. Tidak dapat dinafikan bahawa, makanan ringan boleh memberi kesan negatif pada rangsangan otak seseorang.", "Dari sudut yang berbeza pula, masalah obesiti dikatakan berpunca daripada makanan ringan. Kebanyakan rakyat Malaysia menghadapi masalah obesiti kerana tabiat pemakanan mereka yang suka mengambil makanan melebihi keperluan badan. Pengambilan makanan ringan yang kerap boleh menyebabkan kegemukan disebabkan kandungan lemak tidak tepu yang terdapat dalam makanan tersebut. Keadaan ini bertambah teruk dengan sikap masyarakat Malaysia yang tidak rajin bersenam atau beriadah. Kandungan kalori yang tinggi dalam makanan ringan menyebabkan rakyat Malaysia menghadapi masalah kegemukan yang melampau. Jika masalah ini tidak diambil peduli, kadar kematian akibat masalah kegemukan akan berlaku.", "Tidak dinafikan bahawa, makanan ringan juga menjadi punca perubahan pola pemakanan seseorang. Kebanyakan remaja hari ini tidak mengemari makanan berat kerana mereka lebih meminati makanan ringan yang memenuhi citarasa mereka. Malah corak kehidupan yang serba pantas dan ringkas ini telah menggalakkan orang ramai meminati makanan ringan daripada mengambil makanan tradisional dengan hidangan makanan yang segar dan berkhasiat seperti nasi kerabu dan ulam-ulaman. Perubahan gaya pemakanan ini perlu diperhatikan agar tidak menjadi ekstrem sehingga menyebabkan juadah tradisional diketepikan.", "Secara tuntasnya, setiap masalah yang membelenggu masyarakat hendaklah ditangani dengan bijak seperti menarik rambut di dalam tepung, tepung tidak berselerak rambut tidak putus dan tidak menuding jari menyalahkan mana-mana pihak apabila kita mengalami kemudaratan. Sesungguhnya, mencegah itu lebih baik daripada merawat, oleh itu kita disarankan agar menjaga pemakanan demi menjamin kesejahteraan dan kebahagiaan hidup."]}, {"h": ["Menjejaskan tahap kesihatan penduduk", "menjejaskanketenteraman dan kestabilan negara", "menjejaskan ekonomi negara", "Peningkatan kos perubatan", "Penutup Karangan Pandemik COVID-19"], "p": ["Dunia pada hari ini telah digemparkan dengan penularan virus Corona iaitu COVID-19 yang telah meragut beribu nyawa dan menular di serata dunia. Keghairahan menerjah ambang 2020 menjadi suram apabila pada 19 Disember 2019, virus ini mula dikesan telah menyebabkan kematian yang berlaku di wilayah Wuhan, China. Penularan virus ini yang begitu cepat ke serata dunia telah mendatangkan pelbagai implikasi negatif kepada sesebuah negara amnya dan kepada dunia khususnya. Tidak ketinggalan juga dengan negara kita Malaysia yang turut tempias dek virus ini yang mudah disebarkan tanpa kita sedari.", "Pertubuhan Kesihatan Sedunia (WHO) telah mengisytiharkan wabak itu sebagai pandemik. Pengumuman yang telah dibuat oleh Perdana Menteri ke-8, Tan Sri Muhyidin Yasin tentang kawalan pergerakan bagi mengekang penularan wabak ini amatlah diperlukan. Hakikatnya, kemunculan COVID-19 sudah pasti menjejaskan sosioekonomi sesebuah negara di samping menggugat kesejahteraan rakyat jelata. Persoalannya, bagaimanakah COVID-19 dikatakan menjejaskan sosioeknomi sesebuah negara?", "Kemunculan virus Covid-19 telah menjejaskan sosioekonomi sesebuah negara kerana boleh menjejaskan tahap kesihatan penduduk sesebuah negara. Virus ini yang dikatakan berpunca daripada pengambilan makanan hidupan liar seperti ular, kelawar dan biawak telah menyebabkan seseorang itu mengalami simptom seperti batuk, selesema dan yang berterusan melebihi 14 hingga 21 hari dan boleh membawa maut. Di Malaysia, kesiapsiagaan pihak yang berwajib dalam menangani isu ini berada pada tahap yang tertinggi bagi menghadapi sebarang kemungkinan peningkatan kes yang mendadak. Implikasinya, sosioekonomi negara akan mengalami defisit disebabkan tenaga kerja yang tidak sihat dan terpaksa menjalani rawatan untuk pemulihan. Statistik menunjukkan kadar peningkatan drastik penularan wabak ini di Itali telah menyebabkan negara tersebut berada dalam keadaan yang tidak stabil yang boleh diibaratkan seperti telur dihujung tanduk. Sudah terang lagi bersuluh bahawa kemunculan virus Covid 19 ini telah menjejaskan sosioekonomi sesebuah negara dan menggugat kesejahteraan rakyat sesebuah negara.", "Dalam pada itu, penularan virus COVID-19 juga dikatakan menjejaskan sosioekonomi negara disebabkan telah menggugat ketenteraman sesebuah negaradan mewujudkan suasana panik kepada rakyat di seluruh dunia. Menurut Ketua Pengarah World Heath Organisations (WHO), Tedros Adhanom Ghebreyesus, virus Covid 19 kini memasuki fasa pandemik, sekali gus menegaskan penularan dan keadaan wabak itu yang teruk adalah sangat membimbangkan. Secara umum, pandemik bermaksud penyakit yang tersebar dengan begitu meluas merentasi sempa dan malah hingga ke seluruh dunia.", "Penularan virus ini menjejaskan sosioekonomi negara kerana telah menimbulkan kegusaran dalam kalangan masyarakat disesebuah negara mahupun dunia yang diketahui umum boleh membawa kepada kematian seseorang. Justeru, pihak yang berwajib telah berusaha sedaya upaya dengan melaksanakan seribu satu prakarsa dalam memastikan masalah ini dapat dibendung kerana pepatah Melayu ada menyebut berat sama dipikul, ringan sama dijinjing. Tidak dapat dinafikan bahawa ketenteraman dan kestabilan sesebuah negara pastinya terjejas angkara virus COVID-19 ini.", "Jika ditinjau dari aspek yang berbeza, penularan COVID-19 juga mampu menjejaskan ekonomi sesebuah negara. Hal ini dikatakan demikian kerana apabila rakyat disesebuah negara dikenalpasti dijangkiti virus ini akan menyebabkan pihak kerajaan terpaksa memberikan bantuan yang optimum dalam membendung permasalahan ini. Pastinya, aliran ekonomi sesebuah negara akan tergugatdan merudum yang berpunca daripada kurangnya keyakinan para pelabur mahupun pelancongan terhadap negara yang diancam virus ini. Tamsilnya, menurut Kementerian Pelancongan Malaysia,ramai pelancong dari luar negara membuat keputusan dengan membatalkan percutian mereka ke negara kita kerana bimbang dengan penularan virus ini. Malahan, syarikat penerbangan tambang murah seperti AirAsia terpaksa menanggung kerugian atas pembatalan penerbangan percutian ke negara-negara berisiko COVID-19. Tidak dapat disangkal lagi bahawa kemunculan COVID-19 telah memberikan implikasi yang negatif terhadap ekonomi sesebuah negara.", "Dari perspektif yang lain pula, penularan COVID-19 juga mampu menjejaskan sosioekonomi negara kerana mendatangkan peningkatan kos perubatan dan pencegahan yang terpaksa ditanggung oleh sesebuah kerajaan. Disebabkan virus COVID-19 ini merupakan sesuatu yang baharu maka kerajaan terpaksa mengeluarkan perbelanjaan yang besar dalam melakukan pencegahan dan rawatan kepada pesakit-pesakit yang telah dijangkitinya. Kepakaran dan pelbagai peralatan yang berteknologi tinggi perlu digunakan dalam mengenal pasti penularan virus ini juga pencegahannya. Justeru, sejumlah perbelanjaan yang besar wang negara terpaksa digunakan dalam usaha membendung permasalahan ini demi memelihara kesejahteraan hidup rakyat dan kestabilan ekonomi negara.", "Sebagai contoh, pada peringkat awal penularan virus ini, Unit Virologi, Pusat Penyelidikan Penyakit Berjangkit, Institut Penyelidikan Perubatan (IMR), Kementerian Kesihatan adalah satu-satunya makmal terbabit seacara landsung dalam menjalankan ujian diagnostik mengesan 2019-nCOV di Malaysia. Kapasiti ini diperluaskan bagi rangkaian makmal swasta melalui latihan berkaitan yang diadakan oleh pihak MKAK Sungai Buloh pada 6 Februari 2020 membuktikan peningkatan keperluan dan kos perubatan dalam mencegah penularan virus ini.", "Konklusinya, kemunculan virus COVID-19 telah menyedarkan kita secara amnya dan dunia khusunya betapa peri pentingnya penjagaan kebersihan dalam amalan hidup seharian yang ditekankan dalam setiap agama. Pertentangan dalam amalan seharian yang melanggar segala larangan agama seperti memakan hidupan liar yang ditegah agama wajar dijadikan sandaran agar kita tidak menjadikannya satu kesilapan. Sesungguhnya, sebagai makhluk yang menumpang sementara di atas muka bumi ini, kita sewajarnya mensyukuri nikmat yang telah dianugerahkan oleh-Nya kepada kita."]}, {"h": ["Kempen kesedaran Budaya Estika Bangsa", "Penubuhan institusi latihan kebudayaan", "Perubahan minda terhadap kebudayaan", "Pemberian insentif daripada kerajaan", "Pengawalan budaya asing ke negara ", "Penutup Karangan Cara mengekalkan Budaya"], "p": ["Kebudayaan warisan bangsa bolehlah ditakrifkan sebagai kebudayaan sesuatu bangsa itu yang amat dihargai oleh rakyat. Kebudayaan warisan bangsa merujuk budaya yang sudah diamalkan sejak berkurun lamanya oleh sesuatu bangsa itu. Antara kebudayaan itu meliputi pakaian, makanan dan juga bahasa yang begitu diagungkan oleh setiap kaum itu. Pihak media massa juga ada menyiarkan pelbagai ulasan mereka tentang kebudayaan warisan kita yang semakin terhakis terutama dalam jiwa remaja zaman modern ini. Lantaran itu, pelbagai langkah susulan boleh diambil untuk memastikan kebudayaan warisan ini terus berkekalan.", "Langkah awal untuk mengekalkan budaya melibatkan penggunaan kempen kesedaran yang berkesan oleh pihak berkuasa. Kempen ini disiarkan melalui media massa dengan menggunakan tokoh budaya sebagai jurucakap kempen itu bersama-sama informasi yang lengkap tentang kebudayaan kita. Kaedah ini memastikan remaja memahami dan mengetahui mengenai kebudayaan sendiri dengan mudah dan menarik pula lalu timbul perasaan menghargainya. Jadi, kempen yang efektif berupaya untuk memastikan kebudayaan ini terus berkekalan.", "Selain itu, pihak berkuasa boleh menubuhkan pelbagai agensi dan institusi latihan yang berkaitan dengan kebudayaan ini. Peranan agensi ini adalah untuk melancarkan program berkaitan dengan kebudayaan sepanjang tahun dan institusi ini pula berpeluang melatih remaja tentang aspek kebudayaan itu dengan baik. Sudah pasti ramai remaja kita akan mahir dalam tarian, seni tukang, lukisan corak batik dan nyanyian dondang sayang itu. Jelaslah, kewujudan agensi khas dan institusi latihan menjamin kebudayaan kita ini terus wujud dalam sanubari remaja kita pula.", "Bukan sahaja kempen dilancarkan dan agensi serta insitusi ditubuhkan tetapi perubahan minda masyarakat terhadap kebudayaan juga harus berlaku dengan drastiknya. Masyarakat terutama ibu bapa sering memandang rendah aktiviti atau kerjaya dalam bidang kebudayaan dengan alasan tiada prospek masa depan. Jika ibu bapa melihat kebudayaan sesuatu yang baik sudah pasti remaja lebih rela untuk melibatkan dirinya dalam sebarang aktiviti budaya ini. Sesungguhnya, persepsi masyarakat yang kelirulah yang menyebabkan kebudayaan kita terus whiling ditelan dek zaman.", "Malah, pemberian pelbagai insentif daripada pihak kerajaan boleh memberikan galakan agar masyarakat menghargai kebudayaan ini. Pemberian insentif itu meliputi pemberian geran kewangan, biasiswa, kemudahan pinjaman dan sebagainya yang memudahkan pihak tertentu untuk mengikuti latihan atau menganjurkan program berunsur kebudayaan ini. Jika lebih banyak aktiviti kebudayaan boleh dianjurkan sudah pasti tahap kefahaman masyarakat tentang kepentingan kebudayaan itu amat dihargai pula. Oleh itu, insentif yang betul dan banyak serta mudah memberikan satu peluang untuk kebudayaan ini terus wujud di Malaysia.", "Tambahan pula, kebudayaan warisan negara ini boleh diteruskan melalui pengawalan budaya asing ke negara ini. Maksudnya, semua program televisyen yang berunsur budaya kuning hendaklah dipantau oleh pihak berkuasa kerana penghakisan kebudayaan warisan negara ini berlaku disebabkan oleh mudahnya budaya luar meresap ke dalam jiwa remaja. Kesukaran untuk melihat budaya luar mengurangkan risiko buat remaja untuk mengikuti budaya yang tidak sesuai itu. Maka, tindakan tegas untuk mengawal kehadiran budaya luar menjadi benteng asas memastikan kebudayaan warisan kita ini terus wujud untuk beberapa dekad akan datang pula.", "Kesimpulannya, semua tindakan yang disuarakan tadi memang praktikal untuk dilaksanakan di Malaysia. Kerjasama semua pihak terutama remaja itu amat diperlukan agar kebudayaan kita ini terus berkekalan. Kegagalan untuk mengekalkan kebudayaan sendiri boleh menyebabkan imej negara dan masyarakat itu sendiri akan musnah dalam sekelip mata sahaja. Bak kata pepatah \u2018tak lekang dek panas, tak lapuk dek hujan\u2019 yang membuktikan betapa pentingnya kebudayaan sesebuah bangsa itu dalam kehidupan."]}, {"h": ["mendidik anak-anak supaya menghormati OKU", "Peluang pendidikan", "Pihak Swasta", "Perananmedia massa", "menunjukkan nilai-nilai murni", "Penutup Karangan Usaha Membantu OKU"], "p": ["Orang Kurang Upaya merupakan orang yang kurang bernasib baik. Mereka dilahirkan dalam keadaan cacat atau mengalami kemalangan yang menjejaskan anggota badan. Mereka tidak dapat menjalani kehidupan yang sempurna kerana kekurangan yang dimiliki. Mereka perlu dibantu untuk melakukan sesuatu pekerjaan. Terdapat pelbagai pihak yang perlu memainkan peranan\u00a0 untuk membantu Orang Kurang Upaya (OKU).", "Ibu bapa berperanan mendidik anak-anak mereka supaya menghormati serta tidak memandang hina OKU. \u00a0Hal ini demikian kerana OKU juga mempunyai perasaan ingin dihargai,disayangi dan dihormati oleh masyarakat. Sebagai contoh, anak-anak diajar supaya tidak memandang sebelah mata serta tidak mentertawakan apabila berhadapan dengan golongan tersebut. Tegasnya, ibu bapa perlu mendidik anak-anak supaya menghormati OKU.", "Selain itu, pihak kerajaan boleh menyediakan pelbagai peluang pendidikan dan memberikan kemahiran kepada golongan OKU. Hal ini demikian kerana .pendidikan dan kemahiran sangat penting demi masa depan mereka. Langkah pihak kerajaan mewujudkan Kelas Pendidikan Khas patut dipuji..Jelaslah bahawa, pihak kerajaan memainkan peranan penting dalam membantu OKU sebagaimana slogan yang dilaungkan oleh Perdana Menteri Malaysia Dato\u2019 Seri Najib bin Tun Abdul Razak ,\u2019Rakyat Didahulukan,Pencapaian Diutamakan\u2019.", "Di samping itu, pihak swasta juga hendaklah turut sama membantu golongan OKU menjalani kehidupan yang lebih baik.\u00a0 Mereka tidak seharusnya bersikap lepas tangan dan jangan menganggap OKU sebagai beban. Sebagai contoh, usaha murni pengusaha pusat beli-belah yang menyediakan kemudahan untuk golongan OKU seperti lorong khas, tandas dan tempat letak kenderaan amat dihargai. Sikap pihak swasta yang menunjukkan keperihatinan dan menunaikan tanggungjawab mereka terhadap golongan yang kurang bernasib baik ini perlu dicontohi.", "Seterusnya, pihak media massa boleh memainkan peranan mereka dengan menyebarkan maklumat peluang pendidikan dan kerjaya bagi OKU. Setiap maklumat\u00a0 mestilah disampaikan dan disebarkan oleh pihak media massa \u00a0kepada orang ramai. Kempen\u00a0 Masyarakat Penyayang yang dilancarkan oleh pihak kerajaan perlulah disampaikan melalui saluran media massa, maklumat boleh disalurkan melalui iklan,kempen,dan melalui drama. Kesannya, orang ramai akan mendapat maklumat tentang OKU secara telus. Jelaslah, nasib OKU akan terbela dengan adanya peranan media massa.", "Setiap individu perlu menunjukkan nilai-nilai murni. Hal ini demikan kerana setiap individu mempunyai tangungjawab masing-masing. Sebagai contoh, mereka perlu membantu golongan OKU semasa melintas jalan, menaiki bas atau ketika OKU memerlukan sebarang bantuan, berat mata memandang, berat lagi bahu memikul. Pendek kata, setiap individu hendaklah mengamalkan nilai-nilai murni bagi membantu golongan ini.", "Kesimpulannya, sudah terang lagi bersuluh, \u00a0pelbagai pihak perlu memainkan peranan untuk membantu OKU.Kita hendaklah percaya golongan OKU juga ada peranan dan mampu memberi sumbangan bermakna andai diberi peluang dan ruang sewajarnya. Semua pihak perlu berganding bahu, bak kata peribahasa berat sama dipikul, ringan sama dijinjing, bagi membela nasib dan masa depan golongan OKU."]}, {"h": ["Kekuatan dalaman dan benteng keimanan yang lemah", "Pertengkaran antara ibu dan bapa", "Kegiatan buli di sekolah ", "Aktiviti persekolahan dan pembelajaran", "Penutup Karangan Punca tekanan"], "p": ["Dalam era pasca-2020 yang penuh cabaran lantaran pandemik COVID-19 yang melanda negara, banyak orang yang terkesan dengan cabaran yang tidak terduga ini. Terdapat golongan yang kehilangan punca pendapatan, kehilangan orang tersayang akibat jangkitan penyakit COVID-19 dan tidak kurang pula yang menghadapi masalah tekanan akibat tidak boleh bergerak ke mana-mana tanpa tujuan lantaran Perintah Kawalan Pergerakan (PKP). Oleh itu, kita hendaklah mengkaji setiap faktor yang menyebabkan masalah tekanan ini berlaku dalam kalangan rakyat Malaysia khususnya remaja yang masih bersekolah. Persoalannya ialah, apakah punca tekanan berlaku pada seseorang remaja?", "Punca seseorang remaja mengalami tekanan adalah disebabkan oleh kekuatan dalaman dan benteng keimanan yang lemah. Hal ini dikatakan demikian kerana mereka terlalu mengikut perasaan seperti peribahasa ada menyebut ikut rasa binasa, ikut nafsu lesu, ikut hati mati. Sebagai contoh, seseorang remaja berasa sedih atas kegagalannya dalam peperiksaan. Keadaan ini menyebabkan dia kemurungan lalu menyendiri di dalam bilik tanpa mahu berbual-bual dengan ibu bapa atau ahli keluarga. Oleh itu, tekanan berpunca daripada kelemahan iman seseorang kerana sesungguhnya kesabaran itu sebahagian daripada iman.", "Tekanan juga berpunca daripada pertengkaran antara ibu dan bapa. Hal ini dikatakan demikian kerana mereka menghadapi masalah kewangan yang meruncing. Apatah lagi jika pergaduhan ibu bapa turut dikaitkan dengan hubungan terlarang ibu atau bapa dengan orang ketiga. Keadaan ini boleh menyebabkan berlakunya perceraian. Akibatnya, anak-anak tidak dapat menghadapi masalah keretakan rumah tangga ibu bapa mereka bagai retak menanti belah. Oleh itu, anak-anak akan memendam perasaan lalu mengalami tekanan jiwa sehingga sampai satu tahap tekanan ini memberi impak negatif pada remaja.", "Selain masalah rumah tangga menjadi punca tekanan pada remaja, kegiatan buli di sekolah turut menjadi faktor remaja mengalami tekanan. Hal ini dikatakan demikian kerana anak-anak yang menjadi mangsa buli di sekolah akan memendamkan perasaan lalu jiwa remaja tertekan disebabkan terlalu marah atas perbuatan buli terhadap dirinya, namun dia tidak mampu untuk membalas atau mempertahan dirinya. Oleh itu, remaja perlu berani menghadapi kegiatan buli daripada pembuli di sekolah dengan membuat aduan kepada guru atau pentadbir sekolah.", "Punca terakhir yang menyebabkan tekanan pada diri remaja adalah disebabkan aktiviti persekolahan dan pembelajaran. Lazimnya bagi kelas yang akan menduduki peperiksaan penting seperti PT3 dan SPM, guru-guru akan memberikan tugasan yang banyak. Keadaan ini menyebabkan mereka tidak mendapat rehat yang cukup. Ibu bapa pula akan memaksa anak- anak untuk menghadiri kelas tuisyen. Akibatnya, anak-anak tiada masa rehat yang cukup lalu mereka menghadapi tekanan akibat desakan ibu bapa yang keterlaluan. Oleh itu ibu bapa hendaklah memastikan anak-anak mendapat tidur yang cukup, makanan yang seimbang dan kesihatan yang baik untuk memastikan mereka bersedia menghadapi peperiksaan.", "Kesimpulannya, tekanan hendaklah diurus dengan cara yang betul agar tekanan tersebut menjadi pembakar semangat untuk memajukan diri pelajar. Oleh itu, pihak sekolah terutamanya Unit Bimbingan dan Kaunseling hendaklah memastikan pelajar dapat mengurus tekanan yang dihadapi oleh mereka dengan bijak bagai menarik rambut di dalam tepung, rambut tidak putus tepung tidak berselerak agar mereka terus dapat mencapai kejayaan demi kejayaan untuk kecemerlangan masa hadapan."]}, {"h": ["Kebaikan:merancang masa belajar mengikut jadual", "Kebaikan:menjimatkan kos", "Keburukan:tidak mempunyai peranti serta aksesteknologi", "Keburukan: tidak berpeluang untuk berinteraksi ", "Penutup Karangan"], "p": ["Cara hidup serta tingkah laku masyarakat telah berubah dengan drastik sejak bermulanya pandemik Covid-19. Pengajaran dan pembelajaran telah beralih dari bilik darjah atau dewan kuliah ke dalam talian. Apakah kebaikan dan keburukan pembelajaran secara atas talian?", "Masyarakat baik di Malaysia mahupun dunia menyaksikan satu perubahan drastik dalam amalan, cara hidup serta tingkah laku sejak bermulanya pandemik Covid-19. Impaknya, masyarakat mula mengadaptasi norma baharu kehidupan yang perlu ditempuhi dalam usaha membendung penularan wabak Covid-19. Sektor pendidikan juga tidak terkecuali. Di Malaysia, bermula Mac 2020, para pendidik baik di prasekolah sehinggalah ke institusi pendidikan tinggi mula beralih kepada pengajaran dan pembelajaran dalam talian berbanding secara bersemuka di dalam bilik darjah atau dewan kuliah. Norma baharu dalam pengajaran dan pembelajaran atas talian terus disesuaikan menerusi pelbagai platform agar pelajar tidak ketinggalan dalam proses pembelajaran. Persoalannya, apakah kebaikan dan keburukan pembelajaran secara atas talian?", "Antara kebaikan Pelajar yang mengikuti kelas atas talian ialah dapat merancang masa belajar mengikut jadual mereka sendiri. Pelajar tidak perlu berulang alik ke kampus atau sekolah, jadi mereka menjimatkan masa dan dapat belajar di mana sahaja yang mereka mahukan. Mereka juga tidak perlu bersusah payah ke perpustakaan kerana bahan kursus dapat diakses secara atas talian. Pelajar juga dapat belajar mengikut keselesaan mereka.\u00a0", "Selain itu, pembelajaran secara atas talian dapat menjimatkan kos. Sebagaimana yang kita sedia maklum, pelajar dapat menyertai kelas atas talian menggunakan aplikasi seperti Google Meet dan Zoom. Justifikasinya, tiada keperluan untuk kita keluar dari rumah, maka tiada kos pengangkutan.\u00a0", "Antara keburukan belajar secara atas talian pula ialah ramai dalam kalangan murid tidak dapat mengikuti pembelajaran secara atas talian kerana mereka tidak mempunyai peranti serta akses kepada teknologi komunikasi adalah terhad. Jika situasi ini berterusan, murid akan menghadapi kesukaran untuk mencapai tahap penguasaan minimum dalam setiap mata pelajaran diikuti. Lebih buruk lagi, situasi ini juga dapat memberi kesan kepada minat dan motivasi murid untuk terus mengikuti pengajaran dan pembelajaran. Hubungan murid dengan sekolah akan terkesan kerana mereka terasing daripada suasana persekolahan untuk satu tempoh yang panjang.\u00a0", "Seterusnya, pelajar tidak berpeluang untuk berinteraksi secara bersemuka dengan guru atau pensyarah. Perkara ini sekaligus akan menjurus kepada kesukaran dalam menerima apa yang di ajarkan oleh guru. Kemahiran guru terhadap aplikasi pembelajaran dalam talian dan prasarana digital juga boleh membantutkan proses pembelajaran dan pengajaran atas talian.", "Akhir sekali, gerakan membudayakan pembelajaran atas talian hanya akan berjaya sekiranya pelajar, guru dan pensyarah komited terhadap setiap sesi pengajaran dan pembelajaran atas talian. Selain meningkatkan kompetensi digital, pensyarah, guru dan pelajar perlu lebih berani untuk meneroka, mencuba dan membiasakan diri dengan norma baharu pembelajaran atas talian dan seterusnya memperbaiki diri dalam setiap ruang dan peluang yang ada untuk kemahiran pedagogi pembelajaran atas talian."]}, {"h": ["bukti kepada era atau peristiwa sejarah", "memberikan teladan dan iktibar", "menarik pelancongmelawatnegara kita", "penting dalam pendidikan", "Mengingati perjuangan masyarakat silam", "Penutup Karangan", "bernilai seni dan estetika", "Menyenangkan kajian Sejarah", "Menarik minat pelancongan", "Menarik minat penerbit dan pengarah filem", "Mengingatkan generasi muda", "Kesimpulan"], "p": ["Pembangunan di negara kita semakin hari semakin maju dan pesat seiring dengan nama Malaysia yang kini lebih dikenali sebagai negara yang sedang membangun. Banyak kilang perindustrian, pusat beli-belah dan rumah dibina yang menggunakan ruang yang luas sehingga memakan tanah yang berhektar-hektar. Antara isu yang hangat yang telah dibincangkan di kedai kopi sehingga sidang di Dewan Parlimen mutakhir ini ialah isu meruntuhkan bangunan bersejarah tetapi perbincangan itu telah membuat keputusan muktamad untuk tidak meruntuhkan bangunan tersebut. Walau bagaimanapun, terdapat juga negara-negara yang telah merobohkan bangunan bersejarah seperti di Surabaya, Jakarta. Mengapakah ada kejadian seperti ini berlaku? Adakah perlu bangunan tersebut diruntuhkan? Tepuk dada tanyalah selera. Sebenarnya, terdapat pelbagai kepentingannya kita perlu mengekalkan bangunan bersejarah yang terdapat di negara kita.", "Satu daripada kepentingan bangunan bersejarah perlu dikekalkan ialah bangunan bersejarah atau monumen dapat dijadikan sebagai bukti yang kukuh kepada sesuatu era atau peristiwa sejarah yang telah berlaku. Monumen, mengikut Kamus Dewan Bahasa Edisi Keempat bermaksud bangunan yang dibina untuk memperingati seseorang atau peristiwa penting. Walaupun Malaysia telah mencapai kemerdekaan selama 50 tahun, kesan yang ditinggalkan oleh penjajah kolonial seperti British, Belanda dan Portugis masih dapat dilihat dan perlu dijaga dan bukanlah untuk dimusnahkan. Di samping itu, bangunan bersejarah amat penting untuk generasi kini dan juga generasi yang akan datang kerana dengan kewujudan bangunan bersejarah, kita dapat membuktikan bahawa sejarah Malaysia yang telah dibukukan oleh penulis-penulis yang terkenal merupakan sesuatu yang realistik dan bukanlah cerita-cerita dongeng, mitos atau lagenda. Sebagai contohnya, zaman kegemilangan bandar pelabuhan Melaka pada abad ke-15 dan abad ke-16 dapat dirasai dengan wujudnya Pintu Gerbang Porta de Santiago, Gereja Christ, Bangunan Stadhuys dan Gereja St.Paul. Selain itu, Kota Cornwallis, Masjid Kling, Gereja St.George di Georgetown, Pulau Pinang dapat mengimbas kembali detik-detik sejarah negara yang pernah suatu masa dahulu dijajah dan juga dapat membuktikan berlakunya penjajahan awal pemerintahan British di Semenanjung Tanah Melayu pada akhir abad ke-18. Tegasnya, usaha meruntuhkan bangunan bersejarah dan monuman negara tidak wajar dilaksanakan.", "Pendapat sesetengah pihak yang mengatakan bahawa bangunan bersejarah perlu diruntuhkan adalah tidak berasas kerana bangunan bersejarah dan monumen lama dapat memberikan teladan dan iktibar kepada masyarakat terutamanya remaja kini yang mempunyai semangat patriotisme yang semakin menipis. Walaupun ada antara bangunan bersejarah yang hanya menggambarkan sejarah hitam negara namun jika kita menghayati sejarah di sebalik bangunan tersebut semula serta mengambil pengajaran daripada peristiwa yang telah berlaku, maka kita dapat terus mara ke hadapan tanpa mengulangi kesilapan yang telah dilakukan oleh masyarakat terdahulu. Sebagai contohnya, Kota A Famosa di Melaka yang merupakan sebuah kubu pertahanan yang kukuh telah dibina oleh Portugis setelah mereka berjaya menakluki Melaka dapat dijadikan iktibar. Penaklukan ini terjadi kerana terdapatnya masalah perpaduan, kelemahan kepemimpinan dan juga kelemahan tentera yang mengawal Melaka. Negara kita juga mampu menjadi negara yang setaraf dengan negara-negara maju yang lain sekiranya kita tidak mengambil mudah dan mengambil iktibar daripada sejarah negara. (AKI) Tuntasnya, bangunan bersejarah di negara kita sememangnya tidak perlu diruntuhkan kerana yang baik dijadikan teladan, yang buruk dijadikan sempadan.", "Bukan itu sahaja, dari sudut pelancongan pula, bangunan bersejarah dan monumen dapat menarik pelancong baik pelancong tempatan mahupun pelancong dari luar negara untuk melawat ke negara kita. Bangunan ini juga menjadi salah satu faktor dominan pelancong bercuti di negara kita selain menyaksikan kehebatan bangunan yang moden seperti Menara Berkembar Petronas. Di samping itu, pelancong juga dapat melawat bangunan bersejarah dan melihat monumen-monumen yang terdapat di sekitar bangunan selain menikmati keindahan alam semula jadi negara kita dan artifak-artifak di dalam muzium dan galeri seni lukis. Oleh itu, bangunan bersejarah tidak perlu diruntuhkan sebaliknya dipulihara dan diubah suai. Sebagai contohnya, bangunan lama hendaklah diubah suai untuk dijadikan muzium, galeri seni lukis dan pusat pelancongan. Fenomena ini sudah menjadi suatu perkara biasa di beberapa buah negara Eropah seperti di England, Perancis, Itali, dan Belanda. Bandar-bandar bersejarah seperti York, Bath, Oxford, dan Cambridge di England telah berjaya melindungi sebahagian besar daripada bangunan bersejarah mereka dengan baik. Usaha seperti ini dapat menarik pelancong dari seluruh dunia dengan lebih banyak dan dapat menjadi sumber pendapatan negara. Oleh itu, bangunan dan monumen ini secara tidak langsung dapat membantu industri pelancongan negara.", "Di samping itu, bangunan dan monumen lama juga memainkan peranan yang penting dalam pendidikan di negara kita khususnya para pelajar dan penyelidik. Pelbagai ilmu yang dapat dipelajari dengan memahami dan mengkaji bangunan dan monumen lama. Sebagai contohnya, dengan terdapatnya bangunan dan pancutan air Horse di sekitar Dataran Merdeka dan Masjid Jamek di pertemuan Sungai Gombak dan Klang di Kuala Lumpur, seseorang dapat mengetahui bukan sahaja kepentingan Kuala Lumpur dalam era kolonial British tetapi juga kehidupan dan kebudayaan masyarakat penjajah dan tempatan pada ketika itu. Bangunan Kelab Di Raja Selangor dan Dataran Merdeka telah dibina bagi kemudahan sosial dan rekreasi khasnya kepada rakyat British dan Eropah yang berkhidmat di Tanah Melayu pada akhir abad ke-19. Begitu juga halnya dengan kepentingan pancutan air Horse yang telah dibina di persimpangan Jalan Raja dan Jalan Raja Laut pada tahun 1897. Pancutan air Horse dibina sebagai memperingati seorang inspektor polis negeri Selangor, iaitu Encik Steve Harper. Pemuliharaan dan penghayatan kemaslahatan bangunan bersejarah dapat memahamkan pelajar tentang peri pentingnya semangat cinta akan tanah air kerana tak kenal maka tak cinta melalui apabila para. Sesungguhnya, bangunan bersejarah dan monumen sememangnya mempunyai nilai yang tersendiri.", "Pemuliharaan terhadap bangunan-bangunan bersejarah itu dapat membuktikan bahawa generasi kini tidak pernah melupakan jerih payah perjuangan masyarakat silam. Selain menikmati kesenangan dan keselesaan hasil titik peluh warga terdahulu, masyarakat hari ini dapat mencurahkan rasa syukur dan kasih sayang mereka terhadap golongan yang berjaya menyediakan tapak yang kukuh untuk mewujudkan sebuah tamadun. Buktinya, jutaan ringgit diperuntukkan untuk memelihara dan memulihara bangunan bersejarah di seluruh tanah aiar terutamanya di kawasan-kawasan bersejarah seperti di Melaka, Kuala Lumpur dan Perak. Jadi, usaha memelihara dan memulihara bangunan yang dibina oleh masyarakat silam dan menjadikannya sebagai monumen bersejarah merupakan usaha untuk menghargai jasa mereka kerana harimau mati meninggalkan belang, manusia mati meninggalkan nama dan usaha ini sentiasa dilaksanakan dari semasa ke semasa.", "Secara tuntas, bangunan bersejarah amat penting dalam pembentukan minda generasi muda negara terutamanya ke arah penghayatan warisan dan khazanah negara. Bangunan dan monumen yang bersejarah merupakan aset yang patut dipelihara dan diwarisi dari satu generasi ke satu generasi. Dengan terdapatnya bangunan bersejarah, generasi baharu akan lebih menghargai dan peka akan perkembangan sejarah negara. Hal ini akan membentuk masyarakat yang sensitif terhadap sebarang perobohan atau pemusnahan bangunan bersejarah. Sesungguhnya, pihak kerajaan pula perlulah mewartakan bangunan bersejarah sebagai bangunan yang perlu dikekalkan. Oleh hal yang demikian, mana-mana pihak yang merobohkan atau memusnahkan bangunan bersejarah, mereka perlulah dikenakan tindakan undang-undang. Cintailah sejarah ibu pertiwi kita demi kematangan perjuangan rakyat kita kerana nilai sejarah tak lapuk dek hujan, tak lekang dek panas.", "\u2013 Mempunyai seni bina yang halus dan berbentuk budaya bangsa\u2013 Ukiran pada dinding kayu \u2013 tradisi yang unik\u2013 Menikmati keunikan dan kreativiti \u2013 seni bina orang zaman dahulu\u2013 Dapat dihayati oleh generasi akan datang", "\u2013 Mendalami sejarah negara \u2013 bangunan bersejarah\u2013 Dapat lihat sendiri peristiwa sejarah yang berlaku\u2013 Dapat menggambarkan persengketan dan tumpahan darah \u2013 kesan yang sebenar\u2013 Senang memahami fakta sejarah\u2013 Cth : Kota A formosa,\u00a0 St.Paul\u2019s Church , Kubu Cornwallis di Pulau Pinang", "\u2013 Nilai ekonomi yang tinggi\u2013 Tumpuan para pelancong \u2013 meneliti nilai sejarah yang sebenar\u2013 Cth : Kelly\u2019s Castle, Lembah Bujang, Menara\u00a0 Condong Teluk Intan, Bangunan sultan \u2013 Abdul Samad \u2013 sejarah yang tersendiri\u2013 Memajukan perkembangan industri\u00a0 pelancongan\u2013 Imej negara dan pengaliran wang asing", "\u2013\u00a0 Latar tempat penting untuk menfilemkan sesuatu filem\u2013 Pengarah filem memilih tempat bersejarah\u2013 Filem \u201c Bukit Kepong \u201c lakonan Datuk Jin Shamsuddin \u2013 paparkan sebenar tempat asal\u2013 Penggambaran filem \u201c Anna and the King \u2013 di Perak dan Pulau Pinang \u2013 menyakinkan\u00a0penonton tentang nilai sejarah semasa\u00a0 pemerintahan Raja Mongkut di negara Thailand\u00a0"]}, {"h": ["Menyebarkan maklumat penyakitberjangkit", "Pengawalanpintu masuk ke negara", "Mengkuarantinkan pelancongyang mempunyai simptom", "Menjaga kebersihan diri", "Mematuhi arahanKementerian Kesihatan.", "Penutup Karangan Penyakit Berjangkit"], "p": ["Selang beberapa tahun kemudian pula, kita sekali lagi dikejutkan dengan kes-kes kematian yang berpunca daripada selesema babi atau lebih dikenali sebagai H1N1. Jadi, pelbagai tindakan boleh dilaksanakan oleh kerajaan dan rakyat untuk mengekang penyakit ini daripada terus berleluasa seperti parasit.", "Tindakan awal ialah kerajaan perlu menyebarkan maklumat tentang penyakit berjangkit tersebut untuk makluman rakyat. Kementerian Kesihatan Malaysia perlu lebih proaktif untuk menjana maklumat melalui pelbagai saluran media massa. Pemberian maklumat sebegini memudahkan rakyat untuk memahami cara-cara penyakit ini boleh berjangkit lalu mengambil tindakan keselamatan peribadi pula. Oleh itu, pemberian maklumat oleh pihak kerajaan memainkan peranan penting dalam usaha mengawal penularan penyakit berbahaya ini kerana\u00a0mencegah lebih baik daripada mengubati.", "Pada masa yang sama semua pintu masuk ke negara ini baik menerusi jalan darat, laut dan udara perlu dikawal ketat. Semua orang yang ingin memasuki negara ini perlu diimbas secara terperinci agar kuman yang mampu menyebarkan virus tersebut dapat dikawal. Tindakan ini juga berupaya untuk menghalang sebarang virus dari negara ini untuk keluar ke negara jiran pula lalu menghalang berlakunya penularan wabak penyakit. Sesungguhnya, kawalan ketat di pintu-pintu masuk negara menjadi\u00a0benteng kukuh\u00a0menghalang penularan penyakit berjangkit.", "Berkaitan dengan kawalan di pintu masuk negara ini, sesiapa sahaja terutama pelancong yang didapati mengalami simptom-simptom penyakit berjangkit perlu dikuarantinkan di tempat yang selamat sebagai\u00a0langkah kanan. Tindakan ini boleh menghalang sebarang penularan wabak penyakit itu kerana mereka hanya akan dibebaskan setelah didapati bebas daripada penyakit berbahaya tersebut. Penyakit berbahaya mudah dikawal jika sumber penularannya berjaya dikesan dan dimusnahkan terlebih dahulu. Oleh itu, tindakan membuat kuarantin ini menjadi satu tindakan yang paling radikal tetapi rasional dalam usaha menyelamatkan jutaan manusia yang lainnya.", "Malahan, rakyat juga perlu menjaga kebersihan diri dengan lebih serius. Mereka perlu mengurangkan masa berada di luar rumah supaya tidak mudah terdedah kepada mereka yang sudah menerima penyakit berbahaya ini. Kita harus sedar bahawa jangkitan penyakit sebegini boleh berlaku dalam\u00a0sekelip mata\u00a0seperti menyedut udara yang mempunyai bersin mereka yang mengalami penyakit tersebut. Jadi, kualiti penjagaan diri yang tinggi berupaya menghalang penularan penyakit yang berbahaya ini ke dalam masyarakat kita.", "Rakyat juga harus mematuhi semua arahan yang dikeluarkan oleh pihak berkuasa terutama Kementerian Kesihatan. Arahan yang disiarkan menerusi media massa harus diberi perhatian oleh kita semua terutama aspek penyebaran penyakit dan cara-cara menghalangnya. Maklumat yang disiarkan melalui media massa ini juga turut memberikan kita semua satu kelebihan untuk bertindak apabila sesuatu keadaan cemas berlaku.", "Ringkasnya, rakyat harus percaya dengan tindakan kerajaan dalam usaha mengawal merebaknya penyakit berbahaya di negara ini. Rakyat perlu sedar bahawa penyakit berjangkit yang sedang melanda dunia ini amat berbahaya kepada masyarakat global. Semua yang sudah berlaku membuktikan bahawa tidak ada sesiapa yang terkecuali daripada kemungkinan mendapat penyakit ini. Tindakan yang berani dan tegas sahaja berupaya menghalang wabak ini daripada terus berlaku.\u00a0Bak kata orang tua-tua hendak seribu daya tak hendak seribu dalih, memberitahu kita betapa pentingnya sikap berusaha mengatasi penularan penyakit ini dilaksanakan dahulu."]}, {"h": ["Kehilangan nyawa", "Kehilangan harta benda", "Mengancam kesihatan", "Sektor pertanian dan penternakan terjejas", "Penutup Karangan Kesan Banjir"], "p": ["Kemunculan\u00a0bencana\u00a0banjir\u00a0beberapa ketika dulu sudah cukup untuk memberikan ancaman besar kepada keselamatan dan ekonomi negara kita. Sejarah telah mencatatkan fenomena banjir besar berlaku pada 2014 sehingga mengorbankan banyak nyawa. Malangnya, sikap rakyat yang kurang prihatin terhadap alam sekitar telah menyebabkan berlakunya banjir yang membawa pelbagai kesusahan kepada banyak pihak. Langkah-langkah pemulihan selepas bencana mengambil masa yang panjang dan melibatkan kos yang tinggi. Persoalannya, apakah kesan banjir berlaku di Malaysia?", "Kejadian banjir merupakan fenomena alam semula jadi yang membawa kepada tragedi dan kebiasaannya berlaku dalam keadaan yang luar jangka. Kesan banjir yang paling buruk adalah kehilangan nyawa insan atau individu yang disayangi. Kesan ini mungkin terjadi akibat daripada lemas sewaktu meredahi banjir dalam usaha menyelamatkan diri atau disebabkan putus bekalan makanan dan bekalan air bersih. Bagaimana sekiranya air naik dan tidak surut-surut? Bukan saja boleh membunuh manusia, bahkan boleh melenyapkan negara.", "Dari segi kehilangan harta benda, banjir boleh menyebabkan mangsa kehilangan barang-barang kepunyaan mereka akibat dibawa arus. Selain itu, perkakas rumah yang ditenggelami air menyebabkan ianya rosak dan sudah tidak boleh digunakan lagi.\u00a0Kerosakan harta benda sudah membayangkan kesannya kepada ekonomi manusia. Sekurang-kurangnya, mereka memerlukan belanja untuk mengembalikan keadaan kepada sediakala. Bank, premis perniagaan, semuanya mengalami kerugian teruk bukan sahaja kerana kerosakan harta, bahkan kerana aktiviti perniagaan yang terhenti. Syarikat yang menyertai bursa saham akan terjejas dan menyebabkan pelabur merasa tidak selamat dan mula mengalihkan modal kepada negara-negara lain sebagai alternatif.", "Selain itu, banjir juga menyebabkan kesihatan penduduk terjejas. Penyakit seperti cirit-birit, taun, demam kepialu, denggi, hepatitis A dan kudis buta menjadi ancaman akibat daripada bahana banjir yang menjejaskan kebersihan makanan, minuman, persekitaran. Bakteria yang tersebar melalui air banjir mengancam keselamatan kerana penularan yang susah untuk terkawal. Bahkan kesesakan di pusat-pusat pemindahan mangsa banjir turut memudahkan penularan sebarang penyakit berjangkit.", "Sektor pertanian dan penternakan turut terjejas akibat berlakunya banjir. Air banjir yang bertakung terlalu lama di kawasan pertanian menyebabkan tanaman mati. Antara tanaman yang mudah mati adalah getah, koko, kepala sawit dan padi. Kemusnahan tanam-tanaman ini akan merugikan para petani. Selain itu, pengusaha-pengusaha penternakan seperti ayam, itik dan sebagainya turut menanggung kerugian akibat ternakan mereka yang mati ditenggelami arus banjir. Mereka yang mengalami kemusnahan ladang tanaman dan ternakan memerlukan bantuan kerajaan kerana kerugian yang besar.", "Kesimpulannya, banjir bukan sahaja memberi kesan buruk kepada semua mangsa yang terlibat, bahkan juga melibatkan semua pihak merasai akibatnya. Di samping itu, peristiwa banjir ini juga memberi kesan kepada kesedaran manusia terutamanya dalam persiapan menghadapi banjir. Banjir telah membuka mata kita berkenaan sistem perparitan yang dilaporkan bermasalah, serta beberapa aktiviti pembalakan yang tidak terancang. Justeru, pihak yang berkenaan harus mengambil tindakan secepat mungkin untuk mengelakkan kejadian yang tidak diingini ini daripada terus berlaku bak kata pepatah \u201cmencegah lebih baik daripada merawat\u201d."]}, {"h": ["Masyarakat membuang masa dengan melayari internet", "Jenayah siber", "Laman sesawang pornografi yang tidak bermoral", "Pejuang papan kekunci melakukan serangan siber", "Penutup Karangan Keburukan Teknologi Maklumat"], "p": ["Pada awal milinium tahun 2000 lalu, negara dirancakkan dengan perkembangan teknologi maklumat dan komunikasi. Syarikat gergasi telekomunikasi mula menguasai pasaran ekonomi. Malangnya, setelah 20 tahun berlalu, masyarakat menghadapi satu impak negatif dalam sistem perhubungan, eknomi dan sosial. Oleh itu kita perlu meneliti kesan buruk yang telah berlaku sepanjang 20 tahun perkembangan teknologi maklumat dan komunikasi di negara kita.", "Antara kesan negatif perkembangan teknologi maklumat dan komunikasi ialah masyarakat lebih banyak membuang masa dengan melayari internet. Keseronokan melayari laman-laman sosial seperti Facebook, Twitter, Instagram dan bermain permainan maya secara dalam talian menyebabkan seseorang menghabiskan banyak waktu. Mereka terlalu leka sehingga tidak menyedari masa telah lama berlalu. Akibatnya, produktiviti seseorang pekerja juga akan merosot disebabkan banyak waktu kerja digunakan untuk melayari Internet dan bermain permainan maya.", "Selain itu, teknologi maklumat dan komunikasi juga membuka peluang berlakunya jenayah siber. Pembangunan teknologi maklumat (TMK) yang semakin di luar batas kawalan akan meningkatkan jenayah siber. Jenayah siber yang dimaksudkan ialah aktiviti penipuan dalam talian dengan modus operandis yang menggunakan transaksi palsu, melakukan aktiviti membuli dengan mengaibkan seseorang di media sosial dan sebagainya. Mereka mampu mempengaruhi orang untuk melakukan transaksi melalui pelbagai teknik terutamanya teknik emosi yang menyentuh perasaan. Mereka hanya menyedari menjadi mangsa jenayah siber apabila diberitahu oleh rakan mereka.", "Seterusnya, kewujudan laman sesawang yang tidak bermoral atau pornografi merupakan impak negatif daripada kemajuan teknologi maklumat dan komunikasi. Akibat kekuatan iman yang lemah, generasi muda khususnya lebih terdedah untuk melayari laman sesawang yang tidak bermoral dan pornografi. Generasi muda akan mudah terpengaruh dan mengikut perlakuan yang tidak baik melalui laman sesawang tidak bermoral ini. Kebebasan laman sesawang yang tidak bermoral ini telah menyukarkan usaha memupuk akhlak mulia dalam kalangan remaja. Akibatnya, remaja semakin bebas untuk melayari laman-laman tersebut tanpa perasaan takut dan malu.", "Di samping itu, teknologi maklumat dan komunikasi juga telah membuka peluang pejuang papan kekunci melakukan serangan siber ke atas pemimpin-pemimpin negara. Artis \u2013 artis juga tidak terkecuali menerima serangan siber daripada pejuang papan kekunci. Malah, hari ini pejuang papan kekunci semakin berani menyerang individu tertentu. Akibatnya, mereka menjadi mangsa fitnah dan kecaman. Malah, maruah diri dan keluarga diaibkan oleh pejuang papan kekunci. Mereka lebih mementingkan populariti yang diperoleh jika komen mereka mendapat perhatian dan menjadi \u2018Top Fan\u2019. Akibatnya, laman -laman media sosial tercemar dengan pelbagai aktiviti negatif yang dilakukan oleh mereka.", "Secara tuntasnya, kemajuan teknologi maklumat dan komunikasi bukanlah satu tiket untuk bebas melakukan apa-apa saja dalam laman media sosial. Kerajaan haruslah mengambil tanggungjawab untuk mengurangkan impak negatif yang dialami oleh remaja. Pada masa yang sama, semua pihak perlu bersama-sama kerajaan bergembleng tenaga dan bahu membahu untuk menyelesaikan masalah yang masih membelenggu negara. Sikap menuding jari dan menyalahkan oang lain hendaklah dihentikan demi mencari titik penyelesaian mengatasi kelemahan dan keburukan yang dibawa oleh teknologi maklumat. Sesungguhnya, kemajuan teknologi maklumat ini haruslah dikawal dan dipantau agar kita dapat menikmati kebaikan daripada kemajuan teknologi maklumat dan komunikasi."]}, {"h": ["Mengurangkan perbelanjaan", "memupuk sikap berdikari", "menambahkan wang simpanan", "Berdisiplin dalam melakukan sesuatu", "Penutup Karangan faedah berjimat cermat"], "p": ["Dasawarsa ini,\u00a0negara kita telah dilanda oleh gelombang inflasi secara global. Setiap pengguna tidak dapat melepaskan diri\u00a0 daripada kepompong\u00a0inflasi. Sehubungan dengan itu, segenap masyarakat diseru supaya mengimplementasikan amalan berjimat cermat dalam rutin hidup mereka untuk menghadapi keperitan itu. Semua ajaran agama mengajar penganutnya agar berjimat cermat dan tidak membazir dalam kehidupan. Memetik kata-kata azimat\u00a0Laotze, \u201cKehidupan membazir dan tamak akan mendorong manusia ke arah kebinasaan.\u201d Hal ini memanifestasikan bahawa betapa manfaatnya amalan berjimat cermat dalam kehidupan sehari-harian kita. Oleh itu, terdapat beberapa faedah yang akan diperoleh jika amalan ini dibudayakan dalam kehidupan seharian kita.", "Salah satu faedah yang kita peroleh ialah amalan ini dapat mengurangkan perbelanjaan kita. Dengan berjimat cermat, kita akan lebih berhati-hati ketika membelanjakan wang terutamanya dalam kehidupan marcapada yang keadaan ekonomi tidak stabil. Keadaan menjadi lebih terhimpit apabila harga barang basah dan dapur turut meningkat menyebabkan harga makanan di kedai makan turut meningkat. Oleh itu, ahli keluarga perlulah membudayakan amalan makan di rumah seperti makan malam dan pada waktu cuti. Situasi ini sudah tentu dapat mengurangkan perbelanjaan ahli keluarga dan sekali gus dapat mengelakkan pembaziran. Bukan itu sahaja, kesihatan ahli keluarga juga akan terjamin kerana makanan yang dimasak lebih berkhasiat dan bersih. Sudah jelas amalan makan di rumah memberikan pelbagai kemaslahatan ibarat serampang dua mata. Oleh itu, jelaslah bahawa amalan berjimat cermat dapat membataskan perbelanjaan kita dan mengelakkan pembaziran.", "Selain itu, amalan yang murni ini juga dapat memupuk sikap berdikari. Hal ini dikatakan demikian kerana kita tidak akan bergantung kepada satu sumber atau satu punca sahaja untuk menyara kehidupan kita sekeluarga. Sebagai contoh, kita perlulah menggalakkan ahli keluarga kita mengamalkan amalan bercucuk tanam di halaman rumah walaupun hanya bertanahkan sekangkang kera. Dengan aktiviti bercucuk tanam yang dipraktikkan oleh ahli keluarga sudah pasti dapat menjimatkan perbelanjaan dapur kerana tidak perlu membeli sayur-sayuran seperti sawi, kacang panjang dan kangkung di pasar. Lebih-lebih lagi, tubuh badan kita akan lebih sihat dan hubungan kekeluargaan juga akan terjalin erat bagai isi dengan kuku. Izharlah di sini bahawa sikap berdikari dapat dipupuk dalam jiwa kita dengan amalan berjimat cermat.", "Seorang yang berjimat-cermat tidak akan membeli sesuatu tanpa perancangan teliti. Salah satu kebaikan amalan berjimat cermat ialah dapat menambahkan wang simpanan. Amalan ini mendidik kita supaya menyimpan wang secara berdikit-dikit untuk kegunaan pada masa hadapan kerana sedikit-sedikit lama-lama menjadi bukit. Tamsilnya, kita boleh membuat tabungan wang lebihan yang diperoleh dengan menyimpan wang di dalam tabung atau di dalam bank. Wang tabungan ini lama-kelamaan akan menjadi banyak dan dapat digunakan terutamanya pada waktu kecemasan seperti menghidap penyakit, ditimpa kemalangan, kebakaran dan sebagainya. Segala masalah dapat dikekang atau diminimumkan jika kita dapat berjimat cermat dan sentiasa menabung dalam kehidupan sehari-harian.\u00a0Kita perlu sentiasa mengingati peribahasa Melayu, \u201cSediakan payung sebelum hujan.\u201d Pendek kata, amalan berjimat cermat dapat membudayakan amalan menabung yang merupakan tindakan berjaga-jaga untuk membuat persediaan sebelum berlakunya sesuatu musibah kerana panas tidak sampai ke petang.", "Tujuan berjimat adalah supaya kita tidak melakukan sesuatu dengan sia-sia. Amalan berjimat dapat menjadikan kita lebih berdisiplin dalam melakukan sesuatu. Orang yang berjimat dalam menggunakan masa, tidak akan membiarkan diri mereka lalai tanpa membuat sesuatu yang berfaedah. Mereka akan mengelakkan daripada menangguh-nangguh sesuatu tugas. Peribahasa \u201cmasa itu emas\u201d akan menjadi pendorong kepada golongan ini agar menggunakan masa dengan sebaik-baik mungkin. Sebagai pelajar, kita perlu mengisi masa terluang sebaik-baiknya dengan mengulang kaji pelajaran dan sebagainya.", "Akhirulkalam, amalan berjimat cermat mempunyai beberapa faedah dan kepentingan\u00a0untuk menjamin kewangan kita pada masa hadapan. Amalan berjimat cermat juga merupakan nilai murni yang diajarkan oleh setiap agama di dunia ini. Berpaksikan amalan ini, kita dapat hidup dengan kesederhanaan tanpa membazir. Oleh itu, kita haruslah mempraktikkan amalan ini sejak dari azali lagi. Amalan ini harus ditanam sejak kecil lagi oleh ibu bapa bak kata pepatah, melentur buluh biarlah dari rebungnya sebelum nasi menjadi bubur. Bukan itu sahaja, kita juga haruslah memainkan peranan penting dalam mengamalkan amalan berjimat cermat dan kita juga perlu menunjukkan teladan yang baik supaya generasi akan datang dapat mencontohi sikap ini.", "Sehubungan dengan itu, kehidupan kita akan lebih harmoni, sentosa dan bahagia sehingga mewujudkan masyarakat berhemat ketika berbelanja. Semoga amalan berjimat cermat akan melahirkan masyarakat yang bijak dan progresif kerana mempunyai sumber kewangan yang mencukupi dan sudah tentu untuk jaminan masa hadapan yang lebih cerah, seperti\u00a0 kata tokoh Mahatma Gandhi, \u201cBerfikirlah untuk hari esok, namun bertindaklah hari ini.\u201d", "1. Laotze \u00a0\u2013 Kehidupan membazir dan tamak akan mendorong manusia ke arah\u00a0 kebinasaan.\u00a02. Ibarat serampang dua mata / sambil meyelam minum air\u00a03. Bagai isi dengan kuku4. Sedikit-sedikit lama-lama menjadi bukit5. Sediakan payung sebelum hujan\u00a06. Panas tidak sampai ke petang7. Melentur buluh biarlah dari rebungnya\u00a09. Mahatma Gandhi \u2013 Berfikirlah untuk hari esok, namun bertindaklah hari ini."]}, {"h": ["Ilmu pengetahuan yang mendalam", "Kemahiran sosial", "Persiapan mental", "Jati diri yang mantap", "Membuat penyelidikan yang secukup", "Peka terhadap isu semasa", "Penutup Karangan Persediaan kerjaya impian"], "p": ["Setiap orang mempunyai aspirasi kerjaya masing-masing dan haruslah bersedia sebelum menceburi bidang kerjaya. Usaha mencapai kerjaya impian haruslah sentiasa disediakan sejak peringkat sekolah untuk mencapai cita-cita. Apakah persediaan yang diperlukan sebelum menceburi bidang kerjaya?", "Setiap orang mempunyai aspirasi kerjaya masing-masing. Kerjaya yang dipilih akan menentukan kejayaan hidup seseorang. Demi mencapai kejayaan hidup , seseorang itu perlu berusaha untuk merealisasikannya. Kerajaan semakin menitikberatkan perkembangan bakal pemimpin negara bagi melahirkan modal insan yang cemerlang, gemilang dan terbilang dari semua aspek. Bakal pewaris negara inilah yang akan memasuki alam kerjaya dan seterusnya, berusaha memajukan negara. Secara automatiknya pelajar akan memasuki alam kerjaya selepas menamatkan pengajian mereka. Pelajar harus berusaha menyiapkan diri dengan persediaan-persediaan yang lengkap kerana yang bulat tidak datang bergolek, yang pipih tidak datang melayang. Persoalannya, apakah persediaan yang dapat dilakukan oleh pelajar sebelum memasuki alam kerjaya impian mereka?", "Dalam zaman yang penuh dengan mahasiswa, Walaupun kualiti pekerjaan dan kemahiran sungguh penting, tetapi keputusan yang cemerlang dapat meningkatkan peluang mendapat pekerjaan yang diidamkan. Untuk memenuhi kerjaya impian, ilmu pengetahuan yang mendalam merupakan perkara yang utama. Pelajar haruslah memenuhi diri dengan ilmu pengetahuan yang berkaitan kerjaya yang ingin diceburi. Pelajar patutlah banyak membaca bahan bacaan yang bertemakan bidang psikologi kerana membaca itu jambatan ilmu. Di samping itu, ilmu pengetahuan dapat mematangkan remaja untuk menguruskan kehidupan. Oleh itu, pelajar mestilah belajar dengan bersungguh-sungguh untuk mendapat keputusan yang cemerlang.", "Untuk mencapai Kerjaya Impian, seseorang itu harusmelengkapkan diri dengan kemahiran sosial seperti kemahiran berkomunikasi, kemahiran kerja berpasukan dan kemahiran menyelesaikan masalah. Majikan sebenarnya lebih mementingkan pekerja yang berkebolehan melaksanakan tugas dengan baik berbanding dengan mengupah pekerja yang memiliki sijil-sjil yang banyak, tetapi tidak mempunyai kemahiran.\u00a0Pelajar sepatutnya melibatkan diri secara aktif dalam kegiatan kokurikulum kerana ini merupakan kesempatan untuk mengaplikasikan kemahiran-kemahiran tersebut. Sesungguhnya, pelajar yang mempunyai kemahiran seperti disiplin, matang, mampu membuat keputusan yang betul, berkomitmen dan kerajinan sangat mustahak untuk menceburkan diri dalam kerjaya yang mencabar ini.", "Di samping itu, salah satu cara pelajar dapat membuat persediaan memasuki alam kerjaya impian adalah dengan melakukan persiapan mental. Apabila kita melangkah ke arah alam kerjaya, kita perlu menjadi seorang yang lebih berdikari. Kita terpaksa belajar untuk menjalankan kehidupan sendiri, menguruskan kewangan dan juga menguruskan diri. Cabaran dalam pekerjaan juga lebih mencabar daripada cabaran seorang pelajar. Walaubagaimanapun, semua masalah ini dapat diselesaikan jika kita mempunya permikiran yang bersedia menghadapi segala cabaran. Misalnya, pelajar mestilah mampu menghadapi stres di tempat bekerja ataupun di rumah tanpa mempengaruhi prestasinya dalam menjalankan tugasnya.", "Dalam konteks yang lain, pelajar perlu mempunyai jati diri yang mantap semasa menceburi kerjaya yang diminati. Untuk meningkatkan daya saing, pelajar harus memastikan diri sendiri seimbang dari segi fizikal dan mental. Kita perlulah sanggup mencuba dan belajar perkara yang baru serta rela menerima teguran apabila membuat kesalahan. Apabila kita melakukan sesuata kesalahan, kita perlu berfikir dengan teliti tentangnya, mengubah cara kita bekerja dan tidak mengulangi kesalahan itu. Pelajar juga perlu menilai diri sendiri dari segi kekuatan dan kelemahan supaya dapat memajukan diri dan mempersiapkan diri dengan ilmu-ilmu yang berkaitan dalam dunia pekerjaan.", "Bukan itu sahaja, dalam usaha menyediakan diri memasuki alam kerjaya yang disukai, pelajar juga perlu membuat penyelidikan yang secukupnya. Pelajar haruslah mendapat tahu kriteria dan skop kerjaya yang diminati melalui pelbagai cara seperti bertanya kepada orang dewesa, melawat tempat kerja, mendapat maklumat dari internet dan juga mendapat pengalaman bekerja dalam kerjaya berkenaan. Dengan ini, pelajar akan mengetahui situasi sebenar dalam alam pekerjaan. Di samping itu, pelajar dapat menyesuaikan potensi, bakat, minat dan kemahiran sendiri dengan kerjaya yang sesuai. Pelajar juga boleh mengkaji dan menilai suasana persekitaran dan kehendak pasaran semasa kerjaya yang ingin diceburi sebelum membuat keputusan.\u00a0", "Seperkara lagi, pelajar juga hendaklah sentiasa sensitif serta peka terhadap isu semasa kerana tidak mahu menjadi katak di bawah tempurung. Hal ini bertujuan untuk menjadikan diri dengan lebih prihatin dan memahami terhadap masalah yang semakin menular bagai cendawan tumbuh selepas hujan. Oleh itu, semasa memasuki alam kerjaya, kita dapat mengemukakan idea-idea yang bernas untuk menghasilkan keputusan yang tepat dan berkualiti. Pelajar perlu membaca surat khabar dan menonton berita mahupun melungsuri internet untuk mengetahui isu-isu semasa berkaitan hal dalam dan luar negara terutamanya hal yang berkaitan kerjaya yang diminati.", "Kesimpulannya, sudah terang lagi bersuluh bahawa terdapat banyak langkah yang harus dilakukan oleh pelajar sebelum memasuki alam kerjaya. Alam kerjaya memangnya lebih mencabar daripada kehidupan pelajar. Inilah usaha dan persediaan yang perlu dilakukan oleh seseorang untuk mencapai cita-citanya. Kita perlulah menghadapi dengan berani kerana cabaran-cabaran inilah yang bakal menjadikan kita seorang manusia yang lebih kuat dan kental. Oleh hal yang demikian, pelajar akan sentiasa menitikberatkan kemajuan diri dalam aspek jasmani, rohani, emosi dan sosial. Semoga hasrat mereka terlaksana kerana tiada kejayaan tanpa usaha dan kesungguhan."]}, {"h": ["Punca Bencana Alam", "Kenaikan harga minyak", "Pengurangan subsidi", "Peniaga yang mengambil kesempatan", "Penutup Karangan"], "p": ["Isu kenaikan harga barangan bukanlah satu fenomena yang baru berlaku pada hari ini. Rakyat Malaysia sangat mengambil berat terhadap isu kenaikan barangan kerana hal ini akan menjejaskan kehidupan oleh setiap golongan rakyat. Isu kenaikan harga barangan biasanya berlaku disebabkan oleh peningkatan taraf kehidupan sesebuah masyarakat itu sendiri. Namun, terdapat juga punca-punca yang lain turut menyebabkan kenaikan harga barang ini.", "Kenaikan harga barangan biasanya berlaku apabila permintaan melebihi penawaran. Apabila permintaan terhadap sesuatu produk melebihi keluaran oleh pengeluar, pengguna terpaksa berbelanja lebih untuk membeli barangan tersebut. Salah satu punca yang menyebabkan masalah ini ialah bencana alam. Negara kita bergantung kepada sumber import dari luar negara terutamanya bahan makanan seperti sayur dan buah buahan. Harga barangan import akan menaik apabila berlakunya bencana alam seperti banjir, ribut petir, kemarau dan sebagainya di negara tersebut kerana pengeluaran barang tersebut akan terjejas. Sebagai contoh, apabila negara India dilanda banjir kilat, harga bawang melonjak naik kerana pengeksportan bawang dari negara itu cukup terhad.", "Selain daripada itu, kenaikan harga minyak juga memberikan impak yang besar dalam kenaikan harga barangan. Harga minyak yang meningkat secara mendadak di pasaran antarabangsa telah memberi kesan kepada setiap produk yang dikeluarkan kerana melibatkan kos perkhidmatan penghantaran. Petroleum juga merupakan bahan keperluan di kilang untuk mengerakkan jentera. Kos untuk mengeluarkan barangan akan meningkat dan peniaga akan memindahkan kenaikan kos kepada pembeli untuk mengekalkan margin keuntungan. Tambahan pula, masalah ini akan lebih serius pada barangan yang diimport kerana melibatkan lebih banyak kos pengangkutan.", "Subsidi boleh ditakrifkan sebagai bantuan berupa wang yang selalunya diberi kepada pihak tertentu. Kerajaan sentiasa memberi subsidi terhadap barangan tertentu bagimengurangkan beban kos sara hidup rakyat Malaysia. Sebagai contoh, kerajaan memberi subsidi terhadap barang keperluan asas seperti gula, tepung dan minyak masak telah menstabilkan harga barangan tersebut. Kerajaan telah mengurangkan pemberian subsidi terhadap minyak bagi mengurangkan perbelanjaan kerajaan kerana negara kita sedang mengalami masalah kewangan. Tindakan ini telah menyebabkan harga minyak meningkat dan seterusnya harga barangan meningkat. Selain itu, langkah mengurangkan subsidi harga sesuatu produk seperti gula adalah disebabkan kerajaan mahu rakyat menyedari bahawa penggunaan barang ini memberi kesan negative kepada kesihatan rakyat. Walau bagaimanapun, setiap tindakan yang berkaitan dengan penambahan atau peningkatan subsidi akan memberi punca terhadap harga barangan.", "Terdapat juga peniaga yang mengambil kesempatan untuk mengaut keuntungan secara berlebihan. Mereka menaikkan harga barangan apabila permintaan meningkat terutamanya pada musim perayaan. Sikap tamak peniaga yang ingin mengekalkan keuntungan dengan menaikkan harga apabila kos pengeluaran meningkat. Terdapat juga peniaga yang bersikap tamak akan menyimpan stok barangan dan pengeluaran untuk menaikkan harga barangan. Hal ini berlaku kerana kurangnya pantauan yang dibuat oleh pihak berkuasa terhadap syarikat-syarikat serta gedung-gedung perniagaan baik yang besar mahupun perniagaan kecil di sesebuah negara tersebut. Apabila berlaku kelonggaran dari segi penguatkuasaan tersebut, tidak mustahil seseorang peniaga itu menaikan harga barangan di kedainya untuk mengaut keuntungan yang lebih.", "Kesimpulannya, kenaikan harga barang akan membebankan rakyat terutamanya golongan miskin. Kerajaan perlu mengambil inisiatif untuk membendung kenaikan harga barangan. Walaupun banyak perkara yang mempengaruhi kenaikan harga barang tersebut, namun hal ini masih boleh diatasi dengan adanya penguatkuasaan undang-undang yang ketat yang ditetapkan oleh Jabatan Ekonomi. Sebagai contoh, peniaga yang meletakkan harga yang melebihi daripada harga kawalan haruslah dikenakan denda. Tambahan pula, pihak kerajaan sewajarnya memberikan subsidi kepada golongan rakyat yang miskin. Dengan kerjasama antara kerajaan dan pihak swasta, masalahkenaikan harga barangan yang berlaku pada hari ini dapat diatasi."]}, {"h": ["Punca perubahan pola kehidupan", "Punca jurang status sosioekonomi", "Punca Perkauman", "Cara mengatasi \u2013 Peranan pihak berkuasa", "Cara mengatasi \u2013 Peranan ibu bapa", "Penutup Karangan Semangat kejiranan luntur"], "p": ["Semangat kejiranan merujuk satu perasaan yang mengutamakan jiran tetangga dalam kehidupan seseorang itu. Pengamalan semangat ini melibatkan sikap sering berbual dengan jiran, mengunjungi mereka ketika perayaan atau kecemasan serta membantu apabila diperlukan tanpa sebarang pertanyaan. Media massa turut menyiarkan pelbagai kemelut yang melibatkan aspek kejiranan di negara ini sehingga menimbulkan polemik yang meluas itu. Akibatnya, pelbagai punca kemelut ini berlaku dan kaedah untuk mengatasinya harus difahami segera.", "Punca utama yang membawa lunturnya semangat kejiranan ini ialah perubahan dalam pola kehidupan masyarakat kita itu. Masa bekerja masyarakat zaman moden sudah berubah berbanding masa kerja zaman dahulu dan kesibukan bekerja itu membawa masyarakat melupakan jiran mereka. Kesibukan bekerja ini telah membawa kesukaran masyarakat untuk bertemu dan berbual sesama sendiri untuk mengukuhkan semangat kejiranan itu. Sesungguhnya, perubahan dalam gaya hidup terutama masa bekerja telah menjadikan konsep kejiranan itu semakin terhakis dalam jiwa manusia.", "Selain itu, kepupusan semangat kejiranan turut dikaitkan dengan jurang status sosioekonomi masyarakat. Sudah wujud sesetengah ahli masyarakat kita yang berstatus tinggi atau bergaji tinggi yang memandang rendah jiran mereka yang bergaji kecil itu. Persepsi yang mengutamakan status diri menyebabkan kurangnya interaksi sesama jiran yang berbeza status tersebut sehingga boleh menimbulkan perasaan tidak selesa pula.", "Tambahan pula, kajian membuktikan bahawa semangat kejiranan semakin hilang disebabkan oleh sikap mengutamakan perkauman begitu menebal. Ada ahli masyarakat kita yang tidak suka apabila mempunyai jiran yang berbeza kaum daripada diri mereka sendiri itu. Situasi ini menyebabkan interaksi tidak akan berlaku sesama jiran itu kerana sudah wujud pandangan serong terhadap jiran yang berlainan bangsa itu. Lantaran itu, rasa hormat terhadap jiran yang berlainan bangsa akan hilang sehingga menjejaskan konsep kejiranan yang mulia tersebut.", "Kemelut kejiranan ini boleh ditangani apabila pihak berkuasa mengadakan lebih banyak program berunsur kemasyarakatan di peringkat kebangsaan. Antara program itu melibatkan majlis rumah terbuka setiap kali perayaan yang disambut oleh rakyat di negara ini kerana program sebegini mewujudkan peluang rakyat untuk berinteraksi sesama sendiri. Semakin kerap program sebegini dianjurkan oleh kerajaan semakin rapatlah hubungan yang boleh dijalin sesama ahli masyarakat di negara ini yang berbilang kaum itu. Ringkasnya, program kemasyarakatan harus menjadi agenda utama kerajaan dalam melaksanakan sebarang program mereka itu.", "Ibu bapa juga berperanan dalam memupuk semangat kejiranan ini dengan menyuburkan konsep jiran yang positif dalam jiwa anak mereka. Golongan tua ini boleh membawa anak mereka menyertai aktiviti yang dianjurkan oleh persatuan kejiranan mereka itu seperti aktiviti kenduri-kendara dan gotong-royong itu.", "Apabila anak-anak didedahkan dengan amalan yang murni ini sudah pasti jiwa mereka akan terbuka lalu memahami keperluan mempunyai jiran yang rapat itu dalam kehidupan moden ini. Maka, ibu bapa mempunyai tugas berat dalam usaha memastikan semangat kejiranan di negara ini terus wujud tanpa sebarang masalah.", "Kesimpulannya, semangat kejiranan di negara ini sedang mengalami satu krisis yang besar tetapi masih sempat untuk diubah situasinya itu. Semua pihak mempunyai tugas berat dalam usaha mengekalkan semangat kejiranan di negara ini kerana dugaan yang menanti begitu hebat pula."]}, {"h": ["Sikap manusia yang tidak menjaga kebersihan diri", "Kekurangan vaksin atau ubat ", "Perintah Kawalan Pergerakan", "Mengakibatkan sesi persekolahan ditangguh", "Penutup Karangan Kesan Penyakit Berjangkit"], "p": ["Dalam arus pembangunan dan kemajuan negara, isu kesihatan tidak harus diketepikan oleh masyarakat. Penjagaan kesihatan sepatutnya menjadi tonggak utama dalam kehidupan dan wajib diberi perhatian oleh semua pihak. Malangnya, keghairahan manusia mengejar kemajuan dan kekayaan menyebabkan masalah kesihatan menjadi senarai pertama mencatatkan angka kematian terutamanya yang melibatkan penyakit berjangkit. Penyakit berjangkit ini secara umumnya terbahagi kepada lima jenis antaranya ialah penyakit air dan makanan, penyakit bawaan vektor dan penyakit jangkitan seksual. Oleh itu kita perlu menelusuri setiap punca atau faktor yang menyebabkan penyakit ini merebak dan kesan daripada penyakit tersebut.", "Salah satu faktor yang signifikan dalam isu penyakit berjangkit ini ialah sikap manusia yang tidak menjaga kebersihan diri, pakaian dan persekitaran. Lazimnya, kita saling bersentuhan dengan orang, binatang dan benda yang tidak diketahui tahap kebersihannya. Keadaan ini menyebabkan virus berpindah kepada kita lalu penyakit berjangkit tersebut menyerang imunisasi yang bertindak sebagai perisai badan dan akhirnya badan menjadi lemah lalu kita mudah dijangkiti sesuatu penyakit berjangkit melalui sentuhan. Secara tidak langsung sikap manusia itu harus diperbaik agar tiada masalah kesihatan yang berlaku.", "Selain sikap manusia, punca penularan penyakit berjangkit ini adalah disebabkan oleh kekurangan vaksin atau ubat yang dapat menyembuh dan menghalang penularan penyakit berjangkit. Kes ini pernah terjadi ketika berlaku wabak penyakit JE yang tiada penawar dan pesakit hanya mendapatkan rawatan biasa di hospital. Kes yang sama juga berlaku pada 2019 yang hingga kini tiada vaksin yang telah ditemui untuk mengubati kes penularan penyakit berjangkit Novel Coronavirus-2019 (COVID-19). Masalah ketiadaan virus telah berlaku di seluruh dunia dan penemuan vaksin baru-baru ini masih mendapat bantahan daripada sesetengah pihak yang meragui uji kaji keputusan makmal. Oleh itu, kita hendaklah menjaga kesihatan diri kerana vaksin masih belum dapat melindungi manusia sejagat.", "Akibat daripada penularan penyakit berjangkit, pelbagai implikasi akan dihadapi oleh semua pihak khususnya rakyat marhaen yang terkesan secara langsung atau tidak langsung. Apabila kes pandemik berlaku, kerajaan telah mengeluarkan Perintah Kawalan Pergerakan bawah Akta Kawalan Penyakit Berjangkit 1998. Akibatnya, masyarakat secara keseluruhannya tidak boleh merentas daerah atau negeri. Malah hanya syarikat yang mengeluarkan produk keperluan asas sahaja dibenarkan beroperasi dengan jumlah pekerja yang terhad. Keadaan ini menyebabkan sesetengah syarikat tidak mampu untuk bertahan lalu mereka memberhentikan pekerja. Sudah jatuh ditimpa tangga, begitulah nasib yang menimpa masyarakat Malaysia.", "Selain itu, masalah penularan penyakit berjangkit ini turut mengakibatkan sesi persekolahan ditangguh dan pembelajaran diadakan secara maya atau dalam talian bagi kelas- kelas peperiksaan. Keadaan ini telah menyebabkan tekanan kepada pelajar terutama pelajar yang akan menduduki peperiksaan utama seperti SPM. Malah, mereka juga tidak bertemu dengan guru-guru di sekolah akibatnya semangat pelajar untuk belajar semakin menurun. Dengan pengaruh negatif yang berada di dalam rumah, pelajar akan membuang masa dengan menonton rancangan televisyen tanpa mengisi masa lapang dengan aktiviti berfaedah. Oleh itu, penyakit berjangkit ini hendaklah diatasi segera agar pembelajaran anak muda dapat diteruskan seperti biasa.", "Secara keseluruhannya, setiap yang bermula ada akhirnya, setiap masalah ada penyelesaiannya dan setiap penyakit ada ubatnya, maka penyakit berjangkit ini merupakan satu pandemik yang akan dapat kita atasi bersama dalam masyarakat. Oleh itu semua pihak haruslah mengambil tanggungjawab untuk memastikan masalah penyakit berjangkit ini dapat diatasi bersama bagai aur dengan tebing agar orang ramai dapat menjalani kehidupan normal."]}, {"h": ["Peranan diri sendiri", "Didikan ibu bapa dan agama", "Peranan masyarakat", "Peranan pihak sekolah", "Media massa mempengaruhi tingkah laku remaja", "Peranan Kerajaan", "Penutup Karangan Gejala Sosial"], "p": ["Pada era globalisasi ini, gejala sosial dalam kalangan remaja begitu membimbangkan dan berleluasa. Paparan media massa menunjukkan gejala sosial semakin bertambah setiap tahun. Gejala sosial yang melibatkan golongan remaja bukan sahaja menimpa remaja kelas bawahan tetapi juga membabitkan kelompok remaja kelas menengah dan atasan. Hal ini berlaku kerana golongan remaja tidak mempunyai tempat mengadu dan tidak diurus dengan saksama lagi bijaksana. Terdapat beberapa langkah yang perlu dilakukan untuk mengatasi gejala sosial untuk mengekang kemelut ini daripada terus menular.", "Untuk mengatasi gejala sosial ini, peranan diri sendiri memainkan peranan yang utama. Hal ini demikian kerana apa-apa yang dilakukan adalah berdasarkan kehendak dan kemahuan diri sendiri. Sekiranya diri sendiri tidak mahu melakukan itu, maka kita tidak akan melakukannya. Sudah terang lagi bersuluh, sesetengah kajian menyatakan apa-apa yang berlaku atas kemahuan diri sendiri. Oleh itu, kita perlulah muhasabah diri sebelum menunding jari kepada sesiapa. Dengan ini, kebejatan moral dalam kalangan remaja boleh dikurangkan seterusnya dapat membuka jendela kepada kemajuan dan pembangunan negara.", "Selain itu, ibu bapa boleh memainkan peranan penting dalam mengekang masalah gejala sosial ini.Ibu bapa perlulah mendidik dan mengajar mereka dengan didikan agama yang kamil kepada anak-anak sejak kecil lagi. Hal ini bersesuaian dengan pepatah \u201cmelentur buluh biarlah dari rebungnya\u201d. Ibu bapa sepatutnya meluangkan masa untuk menasihati anak-anak tentang nilai-nilai murni yang perlu diamalkan dan gejala sosial yang perlu dijauhi oleh anak-anak. Di samping itu, ibu bapa perlu memahirkan diri menjadi \u2018rakan anak-anak\u2019 supaya dapat mendengar dan berbincang dengan anak-anak perlu dipupuk. Sebagai contoh, ibu bapa harus peka dan membantu remaja dalam memahami perubahan fizikal dan seksual mereka.", "Di samping itu, masyarakat juga boleh memainkan peranan untuk mengatasi masalah sosial dan keruntuhan moral dalam kalangan remaja ini. Anggota masyarakat perlu menunjukkan contoh yang baik, khususnya kepada golongan muda. Selain itu, sekiranya masyarakat terserempak dengan remaja yang terlibat dengan gejala sosial, janganlah bersikap menutup sebelah mata. Jika terdapat golongan muda yang melakukan gejala sosial seperti penyalahgunaan dadah dan pergaulan bebas, masyarakat setempet hendaklah menegur sekap negatif tersebut. Jika didapati gejala sosial masih berlaku, aduan kepada pihak berkuasa perlulah dibuat dengan segera. Dengan ini, usah membanteras kemelut kebejatan akhlak ini berjaya.", "Pihak sekolah juga boleh memainkan peranan dalam mengatasi gejala sosial. Sebagai contoh, pihak sekolah boleh menasihati pelajar di perhimpunan sekolah agar menjauhi gejala sosial yang akan mendatangkan kesan buruk kepada pelajar dan juga keluarga. Guru-guru juga boleh memberikan nasihat secara langsung atau tidak langsung tentang keburukan gejala sosial dalam mata pelajaran seperti Pendidikan Islam, Pendidikan Moral dan Pendidikan Sivik.", "Seterusnya, tidak dapat disangkal lagi bahawa media massa juga menyemai benih-benih salah laku dalam kalangan remaja. Media massa seperti televisyen, filem dan majalah harus menayangkan lebih banyak program yang berunsur positif dan memberi pendidikan kepada penonton dan pembaca. Hal ini kerana media massa boleh mempengaruhi tingkah laku seseorang dengan berkesan. Sebaliknya, remaja mudah terikut-ikut dengan watak pelakon yang membawa unsur yang negatif. Oleh itu, rancangan yang berunsurkan hiburan yang melalaikan tidak wajar ditayangkan di televisyen. Tuntasnya, media massa memang berperanan untuk mengurangkan masalah keruntuhan akhlak dalam kalangan remaja hingga ke peringkat akar umbinya.", "Selain itu, pihak kerajaan juga boleh memainkan peranan untuk mengatasi gejala sosial. Hal ini kerana pihak kerajaan mempunyai sumber kewangan untuk melaksanakan program bagi menangani gejala sosial di kalangan rakyat. Pihak kerajaan boleh mengadakan pelbagai kempen yang dapat meningkat kesedaran pelajar supaya tidak melibatkan diri dalam gejala sosial. Selain itu, pihak kerajaan juga mempunyai kuasa untuk menggubal undang-undang bagi mengatasi gejala sosial.", "Kesimpulannya, beberapa langkah perlu dilakukan untuk mengatasi gejala yang mendatangkan banyak masalah. Remaja mesti dikekang daripada melibatkan diri dalam kegiatan sosial yang negatif. Hal ini dikatakan demikian kerana remaja merupakan orang yang bakal mengambil alih bagi menerajui pucuk kepimpinan negara. Usaha mengatasi gejala sosial ini mesti dilakukan secara berterusan oleh semua pihak. Kemelut ini nescaya dapat ditangani dengan adanya penggemblengan tenaga daripada semua pihak kerana hendak seribu daya, tak hendak seribu dalih. Oleh itu, marilah kita bersama-sama bekerjasama seperti kata perumpamaan ini \u201cbersatu kita teguh, bercerai kita roboh\u201d untuk membanteras masalah keruntuhan akhlak ini daripada terus menular."]}, {"h": ["Kehilangan nyawa", "Kecacatan anggota", "Merosakkan harta benda", "Menjejaskan imej negara", "Penutup Karangan Kesan daripada Kemalangan"], "p": ["Peningkatan jumlah kematian akibat kemalangan ini berpunca daripada pelbagai faktor. Antara faktor yang signifikan dalam kes ini ialah kecuaian dan kelalaian pengguna jalan raya. Keadaan jalan yang tidak selamat ditambah pula dengan faktor cuaca juga menjadi punca kemalangan jalan raya. Akibat kemalangan tersebut, pelbagai kesan buruk yang dihadapi oleh semua pihak sama ada kesan langsung atau tidak langsung. Oleh itu, kita perlu meneliti implikasi yang diterima oleh pelbagai pihak akibat kemalangan jalan raya.", "Salah satu kesan daripada kemalangan ialah kematian dan kehilangan nyawa. Apabila berlaku kematian, negara akan kehilangan aset berharga dan bernilai tinggi. Tanpa kita sedari, negara akan mengalami kerugian tenaga kerja penting sekiranya mereka yang terlibat dalam kemalangan itu mempunyai ilmu dan kemahiran yang diperlukan oleh negara. Apatah lagi jika mangsa kemalangan itu terlibat dalam dasar pembangunan negara, pasti segala gerak kerja akan terencat. Selain itu, mangsa yang meninggal dunia merupakan harapan keluarga dan menjadi penggerak ekonomi keluarga. Akibat kematian ini, sesebuah keluarga bagai terpadam pelita harapan, hilang tempat bergantung bagai layang-layang putus talinya.", "Bukan itu sahaja, jika terselamat mereka berkemungkinan akan mengalami kecacatan anggota. Mereka yang terlibat dalam kemalangan jalan raya akan mengalami kecacatan sementara atau kekal. Kecacatan ini akan mengehadkan pergerakan dan keupayaan mereka untuk melakukan kerja. Akibatnya, mangsa kemalangan mengalami kesukaran untuk menerima keadaaan yang tidak sempurna malah mereka terpaksa meminta bantuan daripada ahli keluarga lain untuk membantu mereka mengurus kehidupan. Natijahnya, mangsa kemalangan bukan sahaja mengalami kecacatan fizikl tetapi trauma yang mendalam sehingga memberi beban perasaan yang terbelenggu dengan perasaan bersalah.", "Selain itu, kemalangan yang berlaku akan merosakkan harta benda sekali gus menyebabkan kerugian wang ringgit. Kemalangan akan menyebabkan kenderaan terbabit rosak dan perlu dibaiki. Akibatnya, pengguna terpaksa mengeluarkan kos yang tinggi atau kehilangan Diskaun Tiada Tuntutan daripada pihak insuran. Pengguna terpaksa membayar harga insuran sepenuhnya untuk tahun yang akan datang. Malangnya, kerja-kerja membaik pulih akan mengambil masa yang lama dan situasi begini akan menyusahkan pemilik kenderaan kerana mereka terpaksa meminjam atau menyewa kenderaan lain sementara menunggu kenderaan siap dibaiki.", "Di samping itu, kes kemalangan ini akan menjejaskan imej negara. Kebanyakan pelancong asing suka mengembara menggunakan basikal, motosikal dan kenderaan awam merentasi benua. Jika mereka mengalami pengalaman buruk ketika merentas jalan-jalan raya di Malaysia, pasti mereka akan memberikan komen negatif kepada rakan-rakan yang ingin mengembara. Keadaan ini akan menjejaskan nama baik Malaysia, apatah lagi usaha kerajaan dalam kempen Tahun Melawat Malaysia dilihat gagal memancing pelancong asing ke negara kita. Jika di luar negara, pengguna jalan raya yang menggunakan kenderaan kecil akan diberi keutamaan, berbeza di Malaysia kenderaan besar diberi keutamaan.", "Secara tuntasnya, kemalangan yang berlaku akan memberi kesan negatif walaupun bukan itu pilihan mangsa, namun kemalangan dapat dielakkan jika kita semua bertanggungjawab dan prihatin terhadap penguna jalan raya yang lain. Sesungguhnya kemalangan yang berlaku ini merupakan suratan takdir yang telah ditentukan oleh Tuhan, namun sebagai hamba kita mestilah berdoa, berusaha dan bertawakal apabila memulakan perjalanan. Kita hendaklah berdoa agar Tuhan melindungi perjalanan kita. Kita juga hendaklah berusaha menjaga kenderaan, memandu dengan bertanggungjawab dan hormat-menghormati sesama pengguna jalan raya yang lain. Akhir sekali, kita beserah kepada Tuhan yang menentukan segala takdir kita."]}, {"h": ["Perkahwinan campur", "Konsep rumah terbuka", "Sikap saling hormat", "Peranan sekolah", "Peranan media massa", "Penutup Karangan Perpaduan"], "p": ["Perpaduan merujuk satu suasana atau ikatan yang mesra antara rakyat sesebuah negara itu. Antara impak yang timbul akibat ketiadaan perpaduan ialah peperangan, sikap saling bergaduh dan juga ketiadaan pertumbuhan ekonomi yang stabil di sesebuah negara itu. Tulisan mengenai kepentingan perpaduan telah banyak kali diketengahkan oleh pihak media massa di negara ini lalu membuktikan betapa seriusnya konsep ini kepada masyarakat kita. Jadi, kaedah-kaedah untuk mencapai perpaduan di negara ini harus diketahui dengan mendalam pula.", "Tindakan yang paling efektif untuk memupuk perpaduan di negara ini ialah perkahwinan campur diberikan satu lonjakan atau galakan baru. Maknanya perkahwinan campur menjadi satu lumrah dalam masyarakat kita kerana cara ini merupakan kaedah paling mudah tetapi praktikal untuk dilaksanakan oleh masyarakat. Impaknya ialah satu generasi muda yang lebih bertoleransi terhadap perbezaan kebudayaan dapat dihasilkan kerana sudah melihat perbezaan budaya kedua-dua ibu bapa mereka itu. Jadi, perpaduan di negara ini mampu dicapai dengan mudah jika konsep perkahwinan campur itu dilihat sebagai sesuatu yang positif dan murni pula.", "Pada masa yang sama, konsep rumah terbuka harus diluaskan di negara ini kerana setiap kaum mempunyai perayaan yang tersendiri pula. Rumah terbuka ketika musim perayaan membolehkan sesiapa sahaja melawat rumah jiran mereka lalu mewujudkan satu persefahaman tentang kehidupan mereka itu tanpa disedari pula. Lama-kelamaan lawatan sebegini memberikan satu pandangan yang positif tentang jiran tetangga yang kemudiannya turut mengukuhkan lagi semangat perpaduan yang wujud dalam jiwa masyarakat mereka itu. Maka, perpaduan masyarakat berbilang kaum boleh dicapai melalui perluasan konsep rumah terbuka di negara ini.", "Bukan sahaja perkahwinan campur diberi galakan dan konsep rumah terbuka diluaskan tetapi sikap saling menghormati antara satu sama lain harus ditekankan juga. Sikap saling hormat ini menyebabkan setiap lapisan masyarakat tidak akan berani untuk mengeluarkan sebarang ungkapan atau istilah yang boleh menyinggung perasaan kaum yang lain pula. Ketertinggian pandangan terhadap perasaan individu daripada kaum lain menyebabkan rasa perpaduan itu begitu menebal dalam jiwa setiap insan di negara ini. Justeru, perpaduan akan terus menjadi sesuatu yang dihargai di negara ini jika sikap saling menghormati itu wujud dalam jiwa penduduk negara.", "Malahan, satu program berunsur perpaduan boleh dianjurkan di peringkat sekolah terutama dalam kalangan remaja untuk memastikan generasi muda turut memiliki perasaan perpaduan ini. Program ini boleh menekankan pelbagai aktiviti yang melibatkan pembabitan semua pelajar daripada pelbagai kaum untuk mewujudkan satu interaksi pula. Jiwa remaja yang masih mudah sudah pasti akan mudah untuk ditanam dengan unsur perpaduan ini kerana mereka masih belum memiliki sebarang perasaan negatif terhadap kaum yang lain pula. Maka, penganjuran program yang bersesuaian dalam kalangan remaja menjadi satu mekanisme yang baik untuk memupuk perpaduan ini.", "Tambahan pula, pihak media massa terutama stesen penyiaran tempatan terutama swasta boleh menyiarkan pelbagai program yang berunsur perpaduan. Rancangan hiburan, drama dan dokumentari perlulah menekankan unsur perpaduan seperti mengambil semua pelakon tanpa mengira kaum atau menyiarkan sejarah kaum yang wujud di Malaysia. Program melalui media massa ini sudah pasti akan tertanam secara perlahan-lahan dalam jiwa masyarakat terutama jika unsur hiburan turut diselitkan dalam setiap program tersebut. Sesungguhnya, perpaduan akan tercapai dengan lebih mudah melalui penyiaran pelbagai program berunsur perpaduan di media massa kita.", "Konklusinya, semua kaedah untuk mencapai perpaduan tadi memang mampu untuk dilaksanakan lalu mencapai matlamatnya. Semua pihak perlulah memberikan kerjasama yang baik terutama masyarakat demi perpaduan sejati itu. Ketiadaan kerjasama yang padu boleh membawa kemusnahan kepada negara ini pada masa yang mendatang terutama jika isu-isu sensitif terus digunakan oleh pihak-pihak terbabit pula. Peribahasa \u201cbersatu teguh bercerai roboh\u201d membuktikan perpaduan itu amat penting buat mana-mana negara di dunia ini kerana tanpanya negara itu pasti akan mudah dijajah oleh kuasa-kuasa asing pula."]}, {"h": ["Sikap yang tidak menjaga kebersihan", "Tidak mengurus kebersihan persekitaran rumah", "Masyarakat yang mementingkan diri sendiri", "Kelemahan penguatkuasaan", "Penutup Karangan Punca Penyakit Deman Denggi"], "p": ["Penularan penyakit berjangkit di Malaysia pada 2019 sehingga hari ini telah menenggelamkan kes penyakit demam denggi yang lebih besar dan luas penularannya sehingga meragut banyak nyawa dan melibatkan jumlah pesakit lebih 500 ribu orang. Pembunuh senyap ini telah membelenggu masyarakat sehingga mereka trauma dengan penyakit yang berbahaya ini lantaran daripada faktor cuaca panas dan hujan yang tidak menentu menjadikan nyamuk aedes lebih aktif dan cepat membiak. Oleh itu, langkah perlu diambil dengan segera agar kita dapat menyelesaikan masalah yang masih bersarang dalam masyarakat. Persoalannya, apakah faktor yang menjadi punca penularan penyakit demam denggi?", "Faktor yang menjadi penyebab masalah ini masih merebak adalah disebabkan oleh sikap individu itu sendiri. Kebanyakan individu tidak mengamalkan penjagaan kebersihan diri dan tempat tinggal. Mereka membuang bekas makanan di merata-rata tempat lalu bekas makanan tersebut menjadi tempat pembiakan nyamuk aedes. Mereka juga mengenakan pakaian yang berwarna gelap dan berlengan pendek apabila melalui kawasan yang berisiko tinggi. Keadaan ini akan menyebabkan individu tersebut berisiko dijangkiti penyakit demam denggi. Jika tidak berhati-hati, kemungkinan kita akan menjadi mangsa nyamuk aedes", "Sikap ibu bapa yang tidak menjadikan kebersihan persekitaran rumah sebagai keutamaan telah meningkatkan kes demam denggi. Kebanyakan ibu bapa yang sibuk bekerja tidak mempunyai masa untuk menguruskan landskap kediaman mereka. Malah, hobi menanam pokok air seperti pokok teratai amat berbahaya dan boleh menjadi tempat pembiakan nyamuk aedes. Keadaan bertambah teruk jika anak-anak tidak memberi kerjasama kepada ibu bapa Sikap anak-anak yang tidak membantu ibu bapa amat dikesali lantaran kesibukan ibu bapa mencari rezeki untuk seisi keluarga. Oleh itu, faktor yang menjadi punca penyakit demam denggi ini meningkat adalah disebabkan oleh sikap ibu bapa dan anggota keluarga yang tidak bekerjasama antara satu sama lain.", "Selain sikap ibu bapa, sikap masyarakat kita bagai enau dalam belukar, melepaskan pucuk masing-masing yang hanya mementingkan diri sendiri tanpa memikirkan kemaslahatan masyarakat sekitar. Masalah ini terbukti daripada penularan penyakit demam denggi dalam masyarakat sehingga kes meningkat dalam sesebuah kawasan kejiranan kerana tiada komunikasi yang baik antara jiran tetangga. Malah, mereka tidak cakna untuk melakukan pembersihan di kawasan sekitar rumah atau kawasan perumahan mereka walaupun sudah mengetahui kes demam denggi yang berlaku di kawasan mereka. Oleh itu, satu anjakan paradigma perlu diambil bagi mengubah sikap masyarakat.", "Bukan sahaja sikap masyarakat malah kelemahan penguatkuasaan juga menjadi faktor penularan penyakit demam denggi ini. Mereka berhadapan dengan isu ugutan dan rasuah daripada pihak yang tidak bertanggungjawab bagi melindungi kawasan projek pembinaan. Keadaan ini menyebabkan mereka sukar untuk melakukan penguatkuasaan apatah lagi mereka turut diancam dan diugut oleh samseng yang diupah oleh pihak tertentu. Situasi ini menyebabkan mereka tidak berani untuk mengambil tindakan undang-undang terhadap mereka yang bersalah kerana didapati membiarkan kawasan pembinaan menjadi sarang pembiakan nyamuk aedes. Akibat keadaan ini, kes demam denggi meningkat setiap tahun.", "Secara keseluruhannya mencegah itu lebih baik daripada merawat, maka kita hendaklah mengambil pendekatan yang lebih efektif lagi drastik dalam menangani masalah demam denggi yang masih belum ketemu titik penyelesaiannya. Oleh itu, semua pihak hendaklah bekerjasama dalam segenap bicara dan tindakan tanpa adanya sebarang curiga atau prasangka dan tidak bersikap seperti telunjuk lurus kelingking berkait dalam menyelesaikan masalah yang berlaku dalam masyarakat demi menjamin kebersihan dan kesihatan masyarakat pada masa akan datang kerana sesungguhnya tiada aedes tiada denggi."]}, {"h": [], "p": ["\u201cKejayaan tidak akan datang kepada manusia yang leka\u201d \u2013 Charles Cahier. Berdasarkan kata-kata yang\u00a0 dilontarkan oleh tokoh intelegensia di atas ,jelas memanifestasikan kepada kita bahawa sesuatu perkara yang diingini hanya mampu digapai seandainya didorong oleh sikap bersungguh-sungguh dan keazaman yang memuncak.Namun begitu, sayang seribu kali sayang, ramai dalam kalangan kita yang kabur daripada kebenaran dek kerana hasutan manusiawi yang adakalanya membawa kemudaratan khususnya apabila kita berbicara mengenai wawasan kita dalam mendepani arena wabak Covid-19. Umumnya,norma baharu boleh disifatkan sebagai usaha yang dilakukan oleh masyarakat dalam menangani sesuatu keadaan yang memerlukan perubahan kebiasaan dan gaya hidup dalam kehidupan seharian.", "Dalam mendepani arus kehidupan saat ini, kita dapat menyaksikan dan mendengar berkenaan penyebaran virus corona atau lebih dikenali sebagai Covid-19 yang semakin meruncing dan seakan-akan\u00a0 kian membusut sebagai topik hangat yang disiarkan di kaca televisyen,di corong-corong radio,di dada-dada akhbar dan menjadi genre terpenting kini terutamanya dalam media massa. Sesungguhnya isu covid-19 telah meledakkan kerisauan dalam kalangan pemimpin bahkan seluruh strata masyarakat di dunia pada saat ini . Hakikatnya,pelbagai usaha yang telah dipraktikkan namun belum memperlihatkan kesan secara makro dan mikro dalam mencari penawar ampuh pandemik Covid-19.Persoalan yang berlegar-legar dalam gawang pemikiran kita semua, apakah norma baharu yang perlu diamalkan dalam menyekat penularan yang wabak Covid-19 ini? Ayuh luaskan horizon pemikiran seluas padang pasir,kita bincangkan satu per satu secara holistik.", "Memetik wasitah nirmala pertama sebagai lontaran uslub yang paling konkrit dan signifikan dalam membincangkan norma baharu wabak Covid-19 adalah setiap individu seharusnya mengamalkan jarak sosial ketika berurusan dengan anggota masyarakat bagi membanteras sebarang kemungkinan penyebaran dan jangkitan wabak yang bertindak ibarat api dalam sekam.Tamsilnya,mengaplikasikan pengamalan jarak\u00a0 selamat sekurang-kurangnya 1.5 meter ketika melakukan aktiviti membeli barangan keperluan di pasar raya atau kedai runcit.Hal ini sememangnya harus diberi penekanan secara menyeluruh kerana penjarakkan sosial mampu mengelakkan risiko jangkitan yang akan mendatangkan penyesalan.Sesungguhnya,obligasi antara masyarakat merupakan inti kepada kejayaan negara dalam merealisasikan mimpi menjadi realiti dalam usaha menghambat wabak yang berbahaya ini.Menurut laporan yang telah dikeluarkan oleh Kementerian Kesihatan Malaysia telah menyatakan bahawa amalan penjarakan sosial bukan hanya mengelakkan kita daripada dijangkiti malahan menjangkiti individu lain kerana individu yang telah dijangkiti Covid-19 ini berkemungkinan menunjukkan gejala selepas tempoh 14 hari lantas membuktikan kepentingan penjarakkan sosial.Justifikasinya,setiap individu perlu mengamalkan jarak sosial dalam kehidupan norma baharu ini.", "Melangkah masuk ke dalam jendela perbincangan untuk meneruskan kupasan selanjutnya iaitu setiap individu perlu mengadaptasikan amalan sanitasi diri sebagai langkah utuk membasmi virus yang tidak boleh dilihat oleh mata kasar ini.Contoh yang boleh diketengahkan adalah menggunakan \u2018hand sanitizer\u2019 yang berasaskan alkohol dengan kadar yang disarankan atau mengimplimentasikan amalan membasuh tangan menggunakan sabun.Hal ini tidak seharusnya dipandang enteng kerana Allah SWT telah berfirman dalam surah ar-Raad ayat 11 yang bermaksud,Allah tidak akan mengubah nasib sesuatu kaum melainkan kaum itu mencuba untuk mengubahnya sendiri.Kendatipun diuji dengan 1001 kemelut yang mencengkam sanubari,setiap individu tetap harus mengorak langkah dengan mengindoktrinasikan tindakan yang mampu membenamkan segala sifat berserah tanpa sebarang tindakan dan tidak hanya menuding jari semata-mata tanpa bermuhasabah.Berdasarkan siaran langsung khas\u2019Kenali COVID-19\u2019 di Facebook Kementerian Kesihatan Malaysia menyatakan berkenaan keberkesanan penggunaan \u2018hand sanitizer\u2019 dan turut menyatakan bahawa bahan yang mengandungi \u2018sodium hypoclorite\u2019atau agen peluntur boleh digunakan untuk pembersihan kawasan rumah atau pejabat. Hakikatnya,di mana ada kemahuan di situ ada jalan,amalan sanitasi bukanlah satu kewajipan namun begitu telah menjadi satu keperluan kepada setiap individu agar tidak diselebungi dengan wabak yang berupaya mengancam nyawa.Bulan kian terang,matahari kian sirna,tegaslah bahawa setiap insan haruslah rajin mengamalkan sanitasi diri pada setiap hari.", "Menyusuri kepada lensa perbincangan idea yang berasaskan minda kelas pertama seterusnya iaitu masyarakat perlu mengelakkan pergaulan yang berlebihan sehingga melibatkan sebarang sentuhan yang memungkinkan virus merebak tatkala dilingkari ikatan kerinduan mahupun ikatan silaturahim yang ingin dijaga.Sebagai analoginya,bersalaman atau berpelukan antara satu sama lain kerana kerinduan yang ditanggung setelah sekian lama tidak bersua muka demi mematuhi larangan rentas negeri atau ingin menjaga hati insan yang ditemui daripada tersinggung.Hal ini dikatakan demikian kerana bersalaman merupakan perkara asas dan utama dalam sesebuah pertemuan.Namun demikian,perkara ini boleh diatasi dengan mengamalkan etika pergaulan yang disarankan oleh Kementerian Kesihatan Malaysia iaitu meletakkan tangan di dada sebagai tanda menghormati insan yang ditemui.Realitinya,kecanggihan teknologi yang kita nikmati pada saat ini turut berperanan sebagai wahana yang efektif dalam mengeratkan hubungan manusiawi seperti penggunaan aplikasi Whatsapp yang bukan saja mempunyai fungsi untuk menghantar mesej sahaja malahan menyediakan penggunaan panggilan dan panggilan video yang mampu memuatkan 8 orang dalam satu panggilan.Menurut statistik yang dikeluarkan oleh Kementerian Komunikasi dan Multimedia telah menyarakan 8 daripada 10 rakyat Malaysia mempunyai telefon pintar.Maka,kenyataan ini secara tidak langsung menidakkan segala alasan lantas menggalakkan komunikasi melalui media sosial.Manifestasinya,setiap anggota masyarakat harus mengehadkan pergaulan secara jarak dekat.", "Mari kita soroti dan luaskan minda dengan memetik idea perbincangan yang selanjutnya ialah masyarakat sewajarnya mematuhi segala saranan yang dikeluarkan oleh kerajaan melalui\u2019Standard Operating Procedure(SOP)\u2019 .Pengusaha syarikat,kilang,premis perniagaan perlu memainkan peranan di sektor masing-masing dengan menjalankan SOP yang telah ditetapkan seperti perlu menjalankan pemeriksaan suhu dan sanitasi terhadap diri dan pekerja mereka.Hal ini dikatakan demikian kerana pematuhan SOP merupakan ikhtiar ampuh dalam mengekang wabak ini kerana melalui pemeriksaan suhu,insan yang disyaki memiliki simptom dapat ditegah daripada memasuki tempat kerja dan akan dibawa ke hospital untuk tindakan selanjutnya.Tugas mematuhi SOP ini bukanlah tugas individu semata-mata namun memerlukan tindakan seluruh anggota masyarakat untuk bersama-sama menggalas obligasi seiring dengan firman Allah SWT dalam surah al-Maidah ayat 2 yang membawa maksud dan tolong-menolonglah kamu dalam kebaikan.Hal ini turut didorong oleh amaran kerajaan yang akan mengambil tindakan undang-undang secara tegas kepada individu atau premis yang tidak mematuhi SOP yang telah dikuatkuasakan.Sememangnya masyarakat diibaratkan batu-bata dalam membangunkan sebuah negara yang makmur.Deduksinya,masyarakat perlu mematuhi SOP yang telah dilaksanakan.", "Sebagai penghias bicara akhir bagi mengakhiri coretan ini secara totalnya,sememangnya tidak dapat dinafikan bahawa setiap individu memainkan peranan yang penting dalam menjayakan dan merakyatkan norma baharu seiring dengan kata-kata yang telah dinukilkan oleh tokoh terkemuka dunia iaitu Beng Tju iaitu rakyat itu akar bangsa,jika akarnya sihat,pokoknya pun sihat.Sesunggguhnya,usaha yang dijalankan perlulah diadaptasikan secara menyeluruh dan bersungguh-sungguh persis kata pepatah genggam bara api biar sampai jadi arang bagi memperoleh hasil yang membahagiakan.Sikap cakna terhadap perubahan harus ditanam dalam pemikiran dan diterjemahkan\u00a0 melalui perbuatan.Besarlah harapan kita untuk mencorakkan persekitaran yang harmoni dengan warna seindah pelangi dalam merealisasikan kemanisan kehidupan dalam menjadikan negara kita adalah sebuah negara yang selamat dan kehidupan rakyatnya terjamin serta bebas daripada wabak pengancam negara iaitu Covid-19."]}, {"h": ["Aktiviti riadah", "Penjagaan kesihatan mental", "Melakukan ibadah", "Melancong ke destinasi pelancongan", "Penutup Karangan Menghadapi tekanan"], "p": ["Bumi mana tidak ditimpa hujan merupakan peribahasa yang menjelaskan bahawa setiap orang menghadapi masalah dan mengalami tekanan dalam hidup mereka. Secara umumnya, tekanan ialah suatu perasaan resah dan gelisah akibat sesuatu masalah yang dihadapi. Tekanan yang dihadapi boleh menjadi pembakar semangat untuk berjaya dalam kehidupan dan boleh juga menjadi pemusnah diri lalu membawa kesengsaraan dalam kehidupan. Peribahasa Melayu turut mneyatakan berakit-rakit ke hulu berenang-renang ke tepian, bersakit-sakit dahulu, bersenang-senang kemudian. Oleh itu, kita harus bijak mengurus tekanan yang dihadapi. Persoalannya, apakah langkah bestari dalam menghadapi tekanan dalam hidup?", "Langkah awal yang boleh dilakukan adalah dengan melakukan aktiviti riadah. Aktiviti riadah seperti berbasikal, bersenam, bermain badminton dan bermain bola sepak merupakan aktiviti yang boleh mengeluarkan peluh. Hal ini dikatakan demikian kerana aktiviti riadah ini mampu menghilangkan tekanan perasaan atau bebanan fikiran disebabkan oleh beberapa masalah yang dihadapi oleh seseorang. Dengan cara ini, kita dapat melegakan perasaan dan menenangkan fikiran setelah penat beriadah dan kita akan dapat berfikir dengan lebih baik untuk menyelesaikan masalah yang dihadapi. Oleh itu, kita hendaklah melakukan aktiviti riadah agar dapat menghilangkan tekanan akibat daripada kepenatan bekerja dan belajar. Tegasnya, aktiviti riadah mampu menghilangkan tekanan yang dialami seseorang.", "Selain itu, penjagaan kesihatan mental juga boleh menghilangkan tekanan. Salah satu cara menjaga kesihatan mental adalah dengan berfikiran positif. Kita hendaklah sentiasa menerima kritikan dan pandangan negatif secara positif seperti peribahasa yang menyebut tidak hidup dengan pujian tidak mati dengan kejian. Hal ini menyebabkan kita sentiasa sabar dan tabah menghadapi cabaran dalam kehidupan. Oleh itu, kita hendaklah berfikiran positif agar dapat menjamin kesihatan kerana sesungguhnya mencegah itu lebih baik daripada merawat.", "Di samping itu, masalah tekanan juga dapat diatasi dengan melakukan ibadah sebagai terapi untuk mengurangkan tekanan. Hal ini dikatakan demikian kerana ibadah dapat merapatkan diri kita kepada Yang Maha Pencipta. Dengan menunaikan solat sekurang- kurangnya lima kali sehari, kita dapat mencegah diri kita daripada melakukan perkara yang melanggar hukum agama kerana sesungguhnya solat itu mencegah kemungkaran. Secara tidak langsung, kita dapat meningkatkan keyakinan dan menguatkan keimanan kepada Tuhan. Tegasnya, agama dapat memberi ketenangan kepada seseorang yang menghadapi tekanan dalam hidup.", "Langkah terakhir yang boleh diambil bagi menghilangkan tekanan adalah dengan melancong ke destinasi pelancongan. Hal ini dikatakan demikian kerana apabila melancong kita dapat melihat suasana indah dan cantik di destinasi pelancongan. Sebagai satu tamsilan, apabila kita melancong ke tepi pantai seperti Pantai Teluk Cempedak, kita dapat melihat pemandangan indah pada waktu matahari terbenam di tepi pantai. Hal ini akan memberi ketenangan kepada sesorang yang sedang menghadapi masalah. Oleh itu, melancong menjadi langkah terbaik dalam menyelesaikan masalah atau tekanan yang dihadapi. Jelaslah bahawa aktiviti pelancongan akan dapat menenangkan fikiran.", "Sebagai satu kesimpulan, tekanan yang dihadapi oleh seseorang boleh menjadi sumber motivasi kepada dirinya malah menjadi pembakar semangat kepada orang lain. Jika masalah tekanan ini tidak diambil perhatian, maka seseorang itu akan terjerumus dalam gejala sosial malah kemungkinan akan mengambil tindakan di luar batas norma kehidupan. Oleh itu, semua pihak haruslah berganding bahu, bekerjasama dan bertoleransi dalam semua aspek kehidupan bagai aur dengan tebing agar kita dapat melahirkan generasi yang mampu mengurus tekanan yang dihadapi pada masa akan datang."]}, {"h": ["Sistem pendidikan negara terus berkembang", "ekonomi negara terus berkembang", "Mewujudkan kerjasama antara negara", "Campur tangan negara lain", "Peningkatan gejala sosial", "Ancaman ekonomi Malaysia", "Penutup Karangan globalisasi"], "p": ["Globalisasiatau \u201cdunia tanpa sempadan\u201d merupakan satu proses kehidupan yang serba luas dan infiniti merangkumi segala aspek kehidupan seperti politik, sosial, dan ekonomi. Perkembangan globalisasi memungkinkan perhubungan di antara sesebuah negara dengan negara yang lain. Perhubungan sesama manusia dapat dilakukan dalam tempoh yang singkat. Globaliasisukar disekat dan turut mempunyai kesan positif berbanding kesan negatif.", "Manfaat globalisasi yang boleh dilihat ialah sistem pendidikan negara terus berkembang. Sistem pendidikan negara akan terus berkembang maju dengan adanya internet. Contohnya, pendidikan jarak jauh dapat dilaksanakan dengan berkesan sama ada di dalam atau luar negara.Rakyat juga dapat berinteraksi dengan penduduk di seluruh dunia dan bertukar-tukar maklumat dalam pelbagai bidang. Misalnya, mengakses pelbagai maklumat berguna seperti bidang perubatan, makanan berkhasiat, dan pelbagai isu semasa.", "Manfaat globalisasi yang boleh dilihat ialah ekonomi negara terus berkembang. Kemajuan negara dapat dipercepatkan melalui proses globalisasi. Peniaga boleh meluaskan pasaran barangan dan perkhidmatan ke seluruh dunia dengan menjual barang atau perkhidmatan melalui internet. Pengguna juga boleh membeli-belah dengan cepat dan mempunyai pelbagai pilihan barangan. Melalui perdagangan bebas dan pengaliran modal asing ke Malaysia akan mempercepatkan kemajuan negara. Urus niaga E-dagang dan E-perbankan boleh diakses dengan lebih cepat dan pelabur boleh meluaskan pelaburan di dalam negara. Selain itu, syarikat-syarikat multinasional Malaysia juga dapat meningkatkan pelaburan mereka ke seluruh dunia dan menembusi pasaran antarabangsa. Oleh itu, ekonomi negara akan berkembang pesat apabila globalisasi terus berkembang.", "Perkembangan globalisasi telah mewujudkan kerjasama dan persefahaman sejagat antara negara. Seluruh dunia boleh berinteraksi dan berkongsi maklumat sekaligus mewujudkan hubungan diplomatik yang baik dan meningkatkan kerjasama ekonomi atau sosial. Melalui gobalisasi, negara dapat mengesan masalah negara serantau dengan cepat serta bantuan dapat diberikan dengan segera. Sebagai contoh, kejadian bencana alam seperti banjir dan gempa bumi dapat diketahui dengan cepat oleh seluruh pelosok dunia. Secara tidak langsung, bantuan kecemasan dapat diberikan dengan segera sama ada bantuan dalam bentuk kepakaran,makanan atau perubatan. Kerjasama dan persefahaman sejagat boleh wujud apabila berlakunya perkembangan globalisasi yang positif.", "Kesan negatif globalisasi ialah campur tangan dalam masalah negara lain. Globalisasi memperlihatkan campur tangan kumpulan-kumpulan tertentu untuk menggulingkan kerajaan. Misalnya,bantuan dan campur tangan tertentu untuk menggulingkan kerajaan sedia ada seperti di negara Iraq atas alasan mereka menggunakan senjata nuklear atau bersikap kuku besi. Pengintipan untuk mendapatkan maklumat oleh negara-negara maju terhadap seteru mereka.Misalnya, penggodaman sistem pertahanan untuk mengetahui kekuatan dan kelemahan sistem pertahanan sesebuah negara.", "Kesan negatifperkembangan globalisasi ialah peningkatan gejala sosial. Peningkatan gejala sosial adalah disebabkan budaya negatif dari barat yang dapat dilihat melalui internet dan televisyen. Pemaparan budaya barat yang buruk dan tidak dapat ditapis boleh melahirkan remaja yang rosak akhlaknya. Sebagai contoh, pengamalan seks bebas, bersekedudukan, punk, gothic yang bertentangan dengan budaya masyarakat melayu boleh merosakkan akhlak remaja. Amalan budaya hedonisme yang menonjolkan budaya barat dan mementingkan hiburan telah bertentangan dengan budaya tempatan turut akan berlaku. Melalui perkembangan globalisasi, budaya murni negara kita terus terhakis dan menyebabkan anak melayu hilang identiti diri.", "Kesan negatif globalisasi ialah ancaman ke atas ekonomi Malaysia. Lambakan produk dari negara-negara luar menyebabkan pengguna membeli produk tesebut dalam kuantiti yang banyak kerana mereka lebih mengemari produk yang bertaraf antarabangsa. Syarikat kecil tempatan mungkin sukar untuk bersaing dengan syarikat besar kesan pengaruh globalisasi. Persaingan yang hebat ini menyebabkan produk tempatan yang tidak dilindungi mengalami kerugian dan pengusaha perlu mengeluarkan kos yang tinggi bagi bersaing dengan produk dari negara luar.", "Produk tempatan yang melibatkan usaha rakyat kita terjejas dengan kemasukan produk dari negara-negara luar. Penguasaan syarikat-syarikat multinasional akan menyebabkan syarikat-syarikat kecil oleh usahawan tempatan terpaksa gulung tikar kerana tidak mampu bersaing dengan syarikat-syarikat besar. Akibatnya, serangan mata wang terhadap ringgit Malaysia dan manipulasi pasaran saham menyebabkan nilai mata wang dan saham Malaysia jatuh teruk.", "Kesimpulanya, globalisasi telah mendatangkan kesan positif dan juga negatif sama ada dalam bidang ekonomi,sosial atau politik negara. Sehubungan dengan itu,masyarakat mesti bijak menerima dan menangkis kesan globalisasi melalui pendidikan yang seimbang. Cabaran globalisasi masa kini memerlukan pembentukan generasi muda yang berdaya tahan melalui ilmu dan kemahiran agar dapat terus memberi sumbangan kepada negara. Dengan ini, barulah globalisasi akan memberikan faedah kepada kita dan dapat mempercepatkan lagi proses memajukan negara."]}, {"h": ["Ketagihan merokok", "Kesalahan besar di sekolah", "Masalah kesihatan yang kronik", "Kerugian wang", "Penutup karangan Kesan Negatif Tabiat Merokok"], "p": ["Dalam alaf yang penuh cabaran ini, rokok menjadi lambang kedewasaan bagi seseorang remaja. Fenomena ini menjadikan rokok sebagai objek yang sentiasa dikaitkan dengan alam remaja dan kedewasaan. Ada juga yang mempercayai falsafah songsang bahawa merokok dapat menguruskan badan. Faktor-faktor ini merupakan sebahagian daripada punca remaja menghisap rokok namun hakikat sebenarnya, tabiat merokok ini memberi kesan negatif kepada mereka tanpa disedari sehinggalah mereka sendiri mengalami kesan tersebut pada diri mereka. Persoalannya, apakah kesan negatif yang akan dialami oleh mereka?", "Kesan buruk yang akan dialami oleh seseorang remaja apabila mereka menghisap rokok ialah mereka akan mengalami ketagihan merokok. Hal ini dikatakan demikian kerana kandungan tembakau mempunyai bahan yang menyebabkan ketagihan. Bahan ini dipanggil nikotin. Bahan ini akan mengakibatkan sistem saraf dan mental seseorang terganggu. Akibatnya, mereka yang menghisap rokok akan ketagihan. Keadaan ini telah memberi kesan negatif kepada emosi lalu remaja akan mudah marah apabila tidak menghisap rokok. Akibatnya, bukan sahaja sia-sia ibadah puasa mereka malah tindakan mereka ini akan merosakkan sistem tubuh badan.", "Akibat ketagihan menghisap rokok, ada antara pelajar yang menghisap rokok di belakang sekolah pada waktu rehat bagi melepaskan gian mereka. Perbuatan ini merupakan kesalahan besar di sekolah. Mereka yang tertangkap boleh dikenakan tindakan tatatertib dengan menggantung hari persekolahan mereka. Pelajar yang menghisap rokok juga akan menghabiskan wang belanja persekolahan dengan membeli rokok. Mereka sanggup mencuri wang demi memenuhi kepuasan nafsu dan ketagihan mereka. Akibatnya, pelajar akan melakukan kesalahan demi kesalahan untuk menghisap rokok.", "Secara jangka panjangnya, remaja yang menghisap rokok akan mengalami masalah kesihatan yang kronik. Akibat perbuatan menghisap rokok sejak remaja, seseorang itu akan mengalami masalah pernafasan apabila mereka berada pada usia tua. Keadaan ini bertambah parah jika penghisap rokok itu memiliki berat badan berlebihan kerana berkemungkinan mereka akan mengalami serangan jantung. Asap rokok yang dihembus keluar bukan sahaja berbahaya kepada penghisap rokok malah turut memberi kesan negatif kepada orang lain. Akibatnya, orang yang paling hampir dengan penghisap rokok akan berisiko menerima kesan negatif yang lebih besar.", "Kesan buruk daripada merokok yang tidak disedari berlaku pada seseorang remaja ialah kerugian wang. Mereka sebenarnya telah melakukan perbuatan seperti membakar wang kerana setiap kepulan asap merupakan wang yang dibazirkan oleh remaja untuk merasai kenikmatan seketika sehingga mereka menghancurkan masa depan. Lebih mendukacitakan lagi apabila mencecah usia dewasa, seseorang itu disahkan menghidap pelbagai penyakit kronik dan perlu menjalani pembedahan yang menelan belanja ratusan ribu ringgit. Sudah jatuh ditimpa tangga, itulah peribahasa yang menggambarkan situasi malang yang menimpa mereka berulang kali. Sedar atau tidak, mereka mengalami kerugian berulang kali dan kerugian mereka ini merupakan akibat tabiat buruk merokok?", "Secara keseluruhannya, budaya merokok dalam kalangan remaja haruslah ditangani dengan bijak bagai menarik rambut di dalam tepung, tepung tidak berselerak rambut tidak putus agar penyelesaian jitu dapat dicapai tanpa menimbulkan sebarang kesan buruk kepada mana-mana pihak. Oleh itu, semua pihak haruslah mengambil inisiatif masing-masing dalam menyelesaikan masalah yang masih bersarang dalam masyarakat yang tiada kesudahan ini agar anak watan dalam menjalani kehidupan yang tenang dan bahagia."]}, {"h": ["Menyuntik elemen teknologi", "Pengusaha IKS melakukan kajian dan pembangunan produk", "Suntikan modal dari kerajaan", "Masyarakat tempatan memberi sokongan", "Penutup Karangan Industri Kecil Dan Sederhana"], "p": ["Secara umumnya, Industri Kecil dan Sederhana (IKS) ialah industri yang diusahakan oleh syarikat tempatan dengan modal berbayar bawah RM 500,000. Syarikat-syarikat tempatan ini berada bawah Industri Desa dan Industri Hiliran telah mengalami pelbagai cabaran lantaran persaingan daripada syarikat luar negara yang bercawangan di Malaysia dan menyebabkan Industri Kecil dan Sederhana terpinggir daripada arus kemajuan negara. Oleh itu, satu prakarsa perlu diambil secara drastik dan efektif untuk memajukan IKS. Persoalannya, apakah tindakan untuk memajukan Industri Kecil Dan Sederhana?", "Usaha yang paling efektif dalam memajukan IKS adalah dengan usaha menyuntik elemen teknologi dalam pembuatan produk. Sebenarnya, elemen teknologi ini akan memudahkan banyak perkara kepada pengusaha IKS. Namun kos pembelian mesin dan jentera ini terlalu mahal dan isu ini menyebabkan pengusaha IKS tidak berminat untuk melabur dalam pembelian mesin atau jentera pembuatan. Misalannya, industri desa yang mengeluarkan produk makanan kerepek pisang perlu melalui proses yang lama. Maka dengan suntikan teknologi, produk makanan tersebut dapat dikeluarkan dalam bungkusan yang berkualiti dan menjamin keaslian rasa kerepek pisang.", "Selain elemen teknologi, pengusaha IKS juga perlu berani melakukan kajian dan pembangunan produk. Hal ini bertujuan agar produk pengeluaran mereka mampu bersaing di pasaran tempatan dan luar negara. Tidak dinafikan bahawa pelaburan dalam kajian dan pembangunan, produk IKS akan diterima lantaran memiliki ciri-ciri yang diperlukan dalam pasaran. Sebagai contohnya, sebuah syarikat yang mengeluarkan produk makanan sejuk beku telah membuat kajian dan pembangunan produk bagi meningkatkan ketahanan produk mereka apabila dinyahbekukan dan berada dalam suhu bilik mampu bertahan lebih daripada 2 jam. Keupayaan ini akan menjadikan produk sejuk beku tersebut dapat diterima oleh masyarakat. Maka keberanian pengusaha melakukan kajian dan pembangunan produk akan dapat meningkatkan daya saing produk IKS.", "Pada masa yang sama, kerajaan hendaklah membantu IKS dari segi suntikan modal dalam bentuk geran atau pinjaman berkala bagi membantu pengusaha IKS menambah peralatan atau mesin pengeluaran produk, pembungkusan, dan pemasaran. Selain suntikan modal, Pengusaha IKS hendaklah mengambil peluang untuk berjumpa dan berbincang dengan agensi yang berkaitan untuk mendapatkan khidmat nasihat daripada mereka. Pendek kata, peranan kerajaan melalui agensi yang berkaitan sesungguhnya dapat meningkatkan kemampuan IKS untuk terus maju di Malaysia.", "Dari sudut yang berlainan pula, masyarakat tempatan haruslah memberi sokongan pada produk pengeluaran IKS. Tanpa sokongan masyarakat, produk IKS tidak dapat bergerak jauh dalam pasaran. Rentetan itu, masyarakat hendaklah mengutamakan produk IKS tempatan dengan memberi prioriti keluaran IKS sewaktu berbelanja. Semakin tinggi permintaan semakin cerahlah masa depan IKS untuk menembusi pasaran yang lebih luas sekali gus membawa industri ini untuk bersaing di arena antarabangsa. Keadaan ini menunjukkan kuasa beli tempatan amat penting dalam menentukan jatuh bangun sesebuah industri.", "Secara keseluruhannya, Industri Kecil dan Sederhana merupakan nadi ekonomi negara yang perlu diberi perhatian oleh semua pihak khususnya kerajaan dan agensi yang berkaitan agar dapat terus memberi sokongan dan menghulurkan bantuan kepada pengusaha IKS yang masih bertatih dalam industri agar mereka dapat bertahan dalam menghadapi cabaran persaingan tanpa sempadan. Mereka juga perlulah sentiasa bersiap siaga menghadapi perubahan era perniagaan dalam talian yang menjadikan jari sebagai kuasa beli untuk agar pengusaha IKS tidak ketinggalan daripada arus pemodenan dan kemajuan dalam pemasaran perniagaan."]}, {"h": [], "p": ["Tidak dapat dinafikan betapa peri pentingnya keberadaan ibu bapa kerana tanpa mereka berdua, siapalah kita di dunia ini.\u00a0 Ibu bapalah yang melahirkan, membesarkan dan memberikan kasih sayang kepada anak-anak.\u00a0 Tugas bapa adalah untuk mencari nafkah untuk keperluan segenap isi keluarga malahan ibu pula telah melahirkan kita.\u00a0 Tidakkah kita teringin untuk membalas jasa mereka walaupun sebenarnya kita tidak mampu?\u00a0", "Bagi saya, anak-anak perlu memberikan kasih sayang, menghormati dan mentaati mereka. Kenapa wujudnya golongan yang menderhaka kepada ibu bapa?\u00a0 Jika difikirkan, ibu bapalah yang mencorakkan kita umpama kain putih dengan pelbagai corak dan warna yang menarik. Jadi, menapa kita harus menderhakai mereka?\u00a0 Ibu bapa orang yang paling rapat dalam kehidupan kita dan memahami kah\u00a0 gerak geri serta tingkah laku kita.\u00a0 Sebagai contoh, apabila kita pulang ke rumah selepas tamat persekolahan, sudah pastinya makanan telah terhidang di atas meja sedangkan kita tidak memintanya.\u00a0 Jelaslah di sini, ibu bapa menjaga kita seperti menatang minyak yang penuh bagi memastikan kita mendapat apa-apa yang kita kehendaki.\u00a0 Oleh itu, setiap anak seharusnya mempunyai impian untuk menjadi individu kebanggan keluarga.", "Perkara pertama yang boleh dilakukan oleh seorang anak adalah dengan mencari ilmu.\u00a0 Seperti yang kita ketahui, ibu bapa ingin melihat anaknya berjaya dan tiada ibu bapa yang ingin melihat anaknya gagal dalam kehidupan.\u00a0 Misalnya, ibu bapa bertungkus lumus mencari pendapatan untuk menghantar anak-anaknya ke sekolah bahkan ada sesetengah ibu bapa yang bersengkang mata dan membanting tulang empat kerat semata-mata melakukan beberapa pekerjaan dalam satu-satu masa untuk memberikan pendidikan kepada anak-anaknya.\u00a0 Oleh hal yang demikian, kita sebagai anak perlu membalas jasa mereka dengan menimba ilmu.\u00a0 Ilmu amat berharga persis mutiara yang bersinar. Justeru, mutiara itu hendaklah selalu digilap aga ilmu tersebut lebih bernilai.\u00a0", "Hakikatnya, kita seharusnya bersungguh-sungguh menimba ilmu agar menjadi insan yang berjaya pada masa hadapan.\u00a0 Malahan, dengan kejayaan yang dimiliki dapat membanggakan keluarga terutama ibu bapa yang banyak berkorban kepada anak-anak.\u00a0 Jadi, anak-anak yang telah berjaya janganlah seperti kacang lupakan kulit kerana ibu bapalah yang bersungguh-sungguh dalam memastikan anak-anak mendapat pendidikan yang sempurna.\u00a0 Janganlah kita mengetepikan mereka selepas kita berjaya, sebaliknya tunjukkanlah kejayaan kepada mereka dan bahagiakan mereka.\u00a0 Sesungguhnya, melihat anak mereka berjaya merupakan suatu detik terindah buat mereka.\u00a0 Oleh itulah, janganlah kita menunjukkan tindak-tanduk yang boleh mematahkan hati dan harapan mereka.\u00a0 Misalnya, meninggikan suara, tidak menghormati malah lebih teruk iaitu menghantar mereka ke rumah\u00a0 orang tua-tua.\u00a0 Jelaslah di sini, jika kita menimba ilmu, kita tidak akan melakukan perkara yang melanggar norma-norma masyarakat.", "Seterusnya, anak-anak perlu membalas jasa ibu bapa.\u00a0 Sebagai contohnya, anak-anak haruslah menjaga ibu bapa sehingga ajal mereka sudah tiba.\u00a0 Hal ini adalah satu cara untuk menjadi individu kebanggan keluarga.\u00a0 Anak-anak juga boleh memberikan sedikit wang perbelanjaan kepada ibu bapa mereka sebagai tanda terima kasih kepada ibu bapa.\u00a0 Pada masa yang sama, hal ini akan dapat menggembirakan dan menyenangkan hati ibu bapa.\u00a0 Sesungguhnya, hidup ini ibarat roda jika kita tidak menghormati ibu bapa kita, anak-anak kita juga tidak akan menghormati kita.\u00a0 Oleh itu, kita perlu\u00a0 mengerah keringat untuk membalas jasa mereka.\u00a0 Dalam agama Islam juga menyuruh umat-Nya menghormati ibu bapa dan suruhan itu jugalah yang merupakan tiket untuk memasuki syurga.\u00a0 Di samping itu, anak yang berjaya ialah anak yang menghormati kedua-dua orang tua mereka.\u00a0 Justeru, kita hendaklah memberikan sepenuh kasih sayang kepada mereka agar mereka sentiasa mendoakan kesejahteraan kita pula. \u00a0 Dari kecil, kita sudah diajar cara beradab dengan ibu bapa tetapi mengapa\u00a0 anak-anak pada zaman sekarang ini sering tidak menghormati ibu bapa dan ahli keluarganya?\u00a0 Adakah kerana mereka sudah berjaya selayaknya mereka sombong?\u00a0 Ingatlah anak-anak, ke mana tumpahnya kuah kalau tidak ke nasi.", "Selain itu, kita seharusnya menyayangi kedua-dua ibu bapa.\u00a0 Anak yang menjadi kebanggaan keluarga ialah anak yang mentaati ibu bapa dan melakukan syariat Islam.\u00a0 Menghormati ibu bapa adalah salah satu syariat Islam yang amat dituntut.\u00a0 Jika kita berpegang teguh pada prinsip ini, insya-Allah kita akan berjaya di dunia dan di akhirat.\u00a0 Jadi, menyayangi mereka adalah salah satu cara menghormati ibu bapa.\u00a0 Contoh lain yang boleh diketengahkan ialah anak-anak perlu menjaga mereka ketika sakit, menyediakan tempat tinggal dan sentiasa menziarahi mereka.\u00a0 Hal ini akan membuatkan mereka berasa disayangi dan akan meredai segala yang kita lakukan.\u00a0 Realitinya, doa paling baik dan mustajab ialah doa daripada ibu bapa.\u00a0 Jadi, kita seharusnya sentiasa memohon restu dan keredaan mereka sepanjang mengharungi onak dan duri dalam meniti kehidupan.\u00a0 Kita juga seharusnya mewujudkan keluarga sakinah supaya kehidupan kita diberkati kelak.\u00a0 Ibu bapa tidak mengharapkan anak-anak mengharapkan anak-anak mereka memperoleh keputusan cemerlang malahan mereka amat berharap anak-anaknya menghormati mereka.\u00a0 Jelaslah bahawa setiap anak seharusnya mempunyai impian untuk menjadi individu kebanggaan keluarga.", "Kesimpulannya, banyak cara yang boleh dilakukan oleh anak-anak dalam memastikan mereka menjadi individu kebanggaan keluarga.\u00a0 Jadi, tiada sebab untuk kita lari daripada peranan kita sebagai anak-anak.\u00a0 Ibu bapa yang telah mengorak langkah membentuk keperibadiaan anak-anak sejak awal sudah pasti akan berasa bangga dan bahagia kelak. \u00a0 Jadi, usahlah kita menidakkan tanggungjawab kita sebagai anak adalah sangat besar.\u00a0 Justeru,\u00a0 anak-anak perlulah menyusun strategi bagi memastikan mereka akan menjadi kebanggaan keluarga suatu hari nanti.\u00a0 Tuntasnya di sini, ibu bapa dan keluarga haruslah diberi perhatian sewajarnya kerana merekalah insan yang paling rapat dan sentiasa ada di sisi kita sama ada susah mahupun senang.\u00a0 Jelaslah, kita seharusnya sentiasa ingat dan menjalankan obligasi sebagai anak yang dapat menjadi kebanggaan keluarga kelak.\u00a0 Terserlah bahawa jika kita berjaya, sebenarnya kejayaan itu datangnya daripada hasil didikan ibu bapa kita sejak usia kita setahun jagung lagi.\u00a0 Jikalau tiada ibu bapa kita yang melentur buluh dari rebungnya, tidaklah seseorang anak itu berjaya sehingga sekarang.\u00a0"]}, {"h": ["Kecemerlangan tamadun", "Mengangkat martabat sesuatu bangsa", "Penanda aras utama kepada\u00a0pencapaian luar biasa", "Menjadi bangsa intelek", "Kesimpulan Karangan Kepentingan Membaca"], "p": ["Dalam beberapa ungkapan peribahasa banyak juga yang membuat perbandingan perihal golongan cerdik dengan yang bodoh. Peribahasa seperti si bodoh menjadi makanan si cerdik, menggambarkan kecerdikan dan kepintaran menjadi keutamaan dalam masyarakat. Demikian pula dengan sepotong maksud ayat dalam Al Quran yang menyatakan, \u201cAdakah sama golongan yang berilmu dengan golongan yang jahil?\u201d. Kedua-dua ungkapan indah tersebut memberikan gred tertinggi kepada golongan yang bijak dan berilmu.", "Oleh itu, apakah ciri utama untuk menjadi golongan yang berilmu? Pemilikan ilmu tidak dapat ditiadakan dengan tradisi membaca. Oleh sebab itulah dalam tamadun Islam sendiri, Firman yang pertama yang turun kepada Nabi SAW ialah surah Al Alaq dengan membawa arahan membaca. Ketinggian darjat golongan yang gemar membaca akan meletakkan mereka sedarjat lebih tinggi daripada golongan biasa kerana dibezakan oleh ilmu. Oleh itu, membacalah untuk mengaut segala khazanah ilmu.", "Apabila kita telusuri semula sejarah panjang tamadun Islam,\u00a0kecemerlangan tamadunnya\u00a0berpaksikan ilmu pengetahuan. Tradisi membaca yang amat ditekankan dalam Islam telah berjaya melahirkan tokoh-tokoh agamawan dan ilmuwan yang tersohor. Daripada pembacaan yang penuh berdisiplin itulah, maka lahirlah tokoh-tokoh Islam yang amat hebat seperti ibnu Sina, Al Farabi, Imam Malik, Imam Shafie dan banyak lagi. Al Quran sebagai kitab teras dalam kepercayaan Islam telah memuatkan pelbagai khazanah ilmu yang meliputi empat paksi utama ilmu iaitu Akidah, Ibadat, Jinayat dan Munakahat. Penganut Islam yang benar-benar membaca dan menghayati isi kandungan Al Quran telah berjaya mengangkat syiar Islam ke seluruh empat penjuru alam. Pernah dikhabarkan, ketika kejatuhan kerajaan Abasiyah di tangan kuasa Mogul, air sungai Furat telah menjadi hitam pekat kerana cairan dakwat daripada buku-buku yang dibuang ke dalam sungai. Begitulah gambaran hebatnya budaya ilmu dalam kalangan generasi Islam zaman awal.", "Perang Salib telah menjadi satu lagi bukti bahawa tradisi membaca telah\u00a0mengangkat martabat sesuatu bangsa. Hal tersebut berlaku apabila tentera-tentera Salibiyah yang dipimpin oleh\u00a0 Richard The Lion Heart telah memperoleh inspirasi budaya lmu dalam tamadun Islam. Banyak kitab ilmu yang telah dibawa balik lalu diterjemahkan ke bahasa Latin. Akhirnya berkembanglah suatu lagi tamadun yang terbina atas budaya membaca. Permulaan zaman Renaissance di Eropah benar-benar terbentuk hasil menelaah dan mengkaji segala sumber ilmu yang bermula dengan tamadun Islam. Akhirnya, hingga kini Eropah telah menjadi \u2018kiblat\u2019 perkembangan ilmu seperti falsafah, tamadun dan teknologi. Bangsa Eropah bangkit daripada zaman gelap menjadi bangsa yang mengeksport ilmu. Demikianlah betapa hebatnya amalan membaca.", "Berbalik kepada era moden, tradisi membaca telah menjadi penanda aras utama kepada\u00a0pencapaian luar biasa\u00a0beberapa buah negara kuasa ekonomi dunia. Negara-negara seperti Jepun, Korea Selatan dan beberapa negara baharu di Eropah telah menjadi kuasa ekonomi dunia. Walaupun potensi ekonomi mereka agak terhad, namun kuasa ilmu telah berjaya mengangkat negara-negara tersebut untuk terus bersaing dalam pasaran teknologi moden. Jepun yang amat dikenali dengan kekuatan membaca dalam kalangan rakyatnya memang sukar ditandingi oleh kuasa-kuasa besar hatta Amerika sekalipun.", "Rakyat Jepun dikatakan secara purata mampu membaca 120 buah buku dalam setahun. Kini dua lagi kuasa baru di Asia Timur jauh iaitu Korea Selatan dan Taiwan turut bersaing hebat dalam bidang teknologi. Hari ini, rakyat Korea Selatan amat disegani oleh dunia luar apabila teknologi android mereka dalam penghasilan telefon pintar Samsung telah berjaya menawan pasaran dunia. Begitulah beberapa petunjuk hebat hasil penjanaan ilmu kerana bangsa membaca bangsa yang berjaya.", "Amalan membaca sekali gus dapat\u00a0membawa sesuatu bangsa untuk keluar dari zon jumud kepada intelek. Hakikatnya, rakyat Malaysia pada era penjajahan telah dianggap sebagai bangsa bodoh yang boleh dijajah dan dicucuk hidung. Namun, atas kesedaran untuk kembali bermaruah, bangsa Malaysia juga mula celik ilmu sebaik negara mencapai kemerdekaan. Akhirnya rakyat Malaysia mula menuntut ilmu dalam pelbagai bidang. Kita mula menjadi bangsa pencinta ilmu dan bermulalah tradisi membaca. Penubuhan pelbagai institusi pengajian sama ada rendah, menengah mahupun tinggi telah memberikan peluang rakyat menggali pelbagai cabang ilmu seperti bahasa, sejarah, keagamaan dan teknologi.", "Walaupun hakikat minat membaca rakyat Malaysia masih rendah jikalau hendak dibandingkan dengan rakyat Jepun, namun kesedaran ke arah itu telah bermula. Hasil kesedaran terhadap budaya ilmu dan budaya membaca, kini kita telah muncul sebagai salah sebuah negara Dunia Ketiga yang cukup pantas berkembang. Demikianlah suatu dimensi baharu dalam budaya membaca untuk meletakkan kita duduk sama rendah, berdiri sama tinggi dengan negara-negara maju.", "Kesimpulannya, memetik nukilan Saiyidina Ali KW, \u201cTuntutlah ilmu kerana ilmu menjaga kamu dan kamu menjaga harta. Ilmu apabila diperdagangkan bertambah dan harta apabila diperdagangkan berkurang, membuktikan bahawa ilmulah yang menjadi harta paling kekal. Demi sebutir ilmu, maka membacalah yang menjadi wadah utama. Sebagai bangsa yang masih baharu, kita masih jauh untuk bersaing dengan negara-negara maju, namun jikalau tradisi membaca terus diperkasakan, insya-Allah kita juga akan menjadi bangsa yang berjaya."]}, {"h": ["Kepentingan Semangat Kejiranan", "Contoh Karangan \u2013 Usaha-usaha Memupuk Semangat Kejiranan", "Program Kenali Jiran"], "p": ["Jiran merupakan komuniti paling hampir dengan kehidupan setiap individu. Jiran sangat penting kerana merekalah yang tinggal berdekatan dengan rumah kita. Semangat Kejiranan harus sentiasa diingati supaya masyarakat kita sihat dan harmoni.", "Masyarakat majmuk seperti Malaysia wajar menghidupkan kembali budaya hidup berjiran. Semangat kejiranan dapat membentuk perpaduan di kalangan rakyat tanpa mengira kaum dan agama. Kita dapat hidup dalam keadaan yang harmoni dan tenteram.", "Selain itu, individu juga mendapat kesedaran mengenai peranan dan tanggungjawab dalam hal ehwal kemasyarakatan. Jiran dapat menghulurkan bantuan dengan segera sekiranya berlaku hal-hal kecemasan melibatkan kesihatan dan kemalangan. Ini adalah kerana jiranlah orang yang paling hampir dengan tempat tinggal kita.", "Kelunturan semangat kejiranan dalam kalangan masyarakat pada era globalisasi yang semakin canggih amat membimbangkan kerana bakal menjejaskan struktur sosial kehidupan bernegara. Situasi ini berlaku disebabkan oleh pelbagai faktor termasuk impak daripada perkembangan teknologi maklumat. Penggunaan peralatan elektronik seperti telefon pintar, televisyen, permainan video dan komputer riba memberikan kemudahan untuk masyarakat berinteraksi di alam maya seperti aplikasi Facebook, WhatsApp, Twitter dan sebagainya. Hal Ini menyebabkan masyarakat menganggap bahawa keperluan keluar dari rumah untuk berjumpa dan beramah mesra dengan jiran tetangga tidak penting lagi. Malahan, gaya hidup masyarakat yang terlalu sibuk dengan kerjaya masing-masing turut menyumbang kepada berlakunya situasi ini. Ditambah kos sara hidup yang semakin meningkat, lebih banyak masa dihabiskan untuk mencari pendapatan tambahan berbanding dengan menghabiskan masa bersama-sama keluarga mahupun jiran tetangga. Pada hujung minggu pula, masyarakat lebih suka berehat di rumah atau keluar beriadah bersama ahli keluarga. Tanpa disedari, tanggungjawab sesama jiran tetangga diabaikan sepenuhnya. Lebih memburukkan keadaan, sikap segelintir ibu bapa yang tidak mengizinkan anak-anak keluar bergaul dengan anak-anak jiran merenggangkan lagi hubungan kejiranan dalam kalangan generasi muda. Ibu bapa lebih suka melihat anak-anak berada di rumah bermain telefon pintar, menonton televisyen dan bermain permainan video sehinggakan anak-anak mereka tidak mengenali jiran.", "Menyedari kepentingan semangat kejiranan amat penting dalam memastikan kerukunan hidup bermasyarakat, justeru langkah-langkah drastik hendaklah dilakukan. Usaha memupuk semangat kejiranan hendaklah bermula pada peringkat akar umbi, iaitu bermula daripada didikan dalam kalangan anak-anak bak kata peribahasa melentur buluh biarlah waktu rebung. Sudah pasti, dalam pendekatan ini, ibu mempunyai autoriti dalam membentuk peribadi anak-anak. Ibu bapa hendaklah menjadi suri teladan kerana mereka merupakan individu yang paling rapat dengan anak-anak. Sebagai anggota dalam sesebuah masyarakat, ibu bapa mesti mempunyai semangat kekitaan dan keprihatinan terhadap jiran. Ibu bapa hendaklah mengambil tahu tentang masalah yang dihadapi oleh jiran. Misalnya, ketika jiran sakit tenat, ibu bapa hendaklah menghulurkan bantuan seperti bantuan kewangan, menghantar ke hospital dan memberikan kata-kata semangat. Sikap keprihatinan yang ditunjukkan oleh ibu bapa terhadap jiran akan menyebabkan anak-anak juga turut mengambil berat tentang jiran mereka.", "Di samping itu, ibu bapa juga mestilah mengadakan atau menghadiri majlis rumah terbuka sempena sesuatu sambutan perayaan. Amalan mulia ini bukan sahaja dapat mengeratkan hubungan silaturahim, tetapi mampu mengukuhkan semangat kejiranan dalam kalangan masyarakat. Melalui majlis rumah terbuka, ibu bapa boleh membawa anak-anak bersama. Mereka juga berpeluang untuk berkongsi pendapat tentang sesuatu perkara dan bertanya khabar sambil menikmati juadah yang disediakan oleh tuan rumah. Kesannya, masyarakat akan lebih memahami adat resam, agama dan budaya masyarakat di negara ini. Kehadiran ibu bapa bersama-sama ahli keluarga dalam majlis rumah terbuka, bukan sahaja dapat mendedahkan anak-anak dengan lebih dekat dengan adat resam sesuatu budaya malah dapat menanamkan semangat hormat-menghormati dalam diri anak-anak. Tegasnya, majlis-majlis rumah terbuka mestilah diadakan setiap tahun agar mampu mendekatkan ahli masyarakat untuk bertemu muka dan membentuk masyarakat yang bersatu-padu.", "Selain itu, ibu bapa hendaklah menyemarakkan budaya ziarah-menziarahi dalam kalangan masyarakat untuk meningkatkan semangat kejiranan dalam diri anak-anak. Dalam hidup bermasyarakat, ibu bapa hendaklah membawa anak-anak menziarahi jiran tetangga agar anak-anak tahu adab hidup berjiran. Anak-anak dapat melihat tatacara berkomunikasi di samping mengetahui latar belakang jiran. Sebagai contoh, ibu bapa membawa anak-anak menziarahi jiran yang sakit. Amalan ini bukan sahaja dapat membentuk sifat kasih sayang dan sikap ambil berat malahan dapat mengikis sikap yang diibaratkan seperti enau di dalam belukar, melepaskan pucuk masing-masing. Melalui pendekatan ini, anak-anak turut mengambil berat tentang jiran yang ditimpa masalah sama seperti ibu bapa mereka. Jelasnya, ibu bapa boleh menyemarakkan budaya kunjung-mengunjungi dalam diri anak-anak untuk memupuk semangat kejiranan.", "Selain daripada ibu bapa, masyarakat, badan kerajaan dan badan bukan kerajaan, pihak lain yang boleh memainkan peranan ialah media massa dan media elektronik. Media ini merupakan wahana dominan yang mampu mempengaruhi minda masyarakat dengan cepat dan berkesan. Media juga memainkan peranan yang sangat penting dalam mengorak langkah memupuk kembali semangat kejiranan yang kian pudar dalam kalangan masyarakat. Pihak media cetak, media elektronik dan laman sosial dapat menyebarkan maklumat mengenai semangat kejiranan. Ini adalah disebab maklumat dapat disampaikan dengan lebih cepat. Kesannya, masyarakat akan lebih faham dan mendapat pelbagai maklumat yang mendalam mengenai semangat kejiranan. Sebagai contohnya, alat komunikasi seperti televisyen dan radio dapat menyalurkan mesej penting berkaitan semangat kejiranan, iaitu menghebahkan program yang boleh memupuk semangat kejiranan seperti ceramah agama dan ceramah motivasi. Akhbar dan majalah pula boleh memuatkan rencana tentang aktiviti yang dapat memupuk semangat kejiranan. Melalui media massa dan media cetak, pelbagai maklumat dan berita boleh disampaikan dengan lebih efektif dan konsisten. Benar, berita dan isu semasa yang disiarkan oleh media massa lebih mudah menarik perhatian orang ramai terutamanya generasi muda.", "Seterusnya, badan bukan kerajaan (NGO) seperti Rela, Rukun Tetangga, Persatuan Belia dan Persatuan Penduduk juga memainkan peranan yang penting dalam meningkatkan semangat kejiranan dalam kehidupan seharian. NGO berperanan sebagai tunjang utama untuk mengadakan aktiviti kemasyarakatan seperti gotong-royong perdana, rumah terbuka, dan sukan rakyat. Sudah pasti aktiviti berunsurkan kemasyarakatan ini dapat mewujudkan maslahat serampang dua mata secara tidak langsung akan mengeratkan hubungan silaturahim dan melahirkan masyarakat yang sihat dan cergas. Rumah terbuka anjuran NGO seperti Perayaan Tahun Baharu Cina, Perayaan Deepavali, dan Majlis Sambutan Hari Raya Aidilfitri yang dihadiri daripada pelbagai kaum dan etnik membenarkan masyarakat meluangkan masa emas untuk berkenalan setelah masing-masing sibuk dengan tugasan hakiki. Dewasa ini, dengan wujudnya badan NGO, mereka secara bergilir-gilir mengawasi keselamatan tempat tinggal atau taman perumahan untuk mengelakkan kejadian yang tidak diingini serta memudaratkan penduduk tempatan seperti membunuh, merogol, dan merompak. Hal ini dapat kita lihat persis kata peribahasa iaitu ibarat aur dengan tebing yang mementingkan sikap bentuk dalam hidup bermasyarakat. Tegasnya, NGO haruslah aktif tanpa mengira masa dan waktu dan tidak mengamalkan sikap melepaskan batok di tangga.", "Tidak dapat dinafikan, kerajaan juga harus menggalakkan rakyat supaya melibatkan diri dalam aktiviti sosial seperti persatuan atau pertubuhan. Persatuan yang mempunyai satu sistem organisasi yang teratur hendaklah dibentuk supaya dapat membincangkan hal ehwal masyarakat setempat. Persatuan atau pertubuhan ini hendaklah melibatkan semua penduduk sebagai ahli. Dewasa ini, banyak pertubuhan sukarela ditubuhkan seperti Pertubuhan Rukun Tetangga, Jawatankuasa Keselamatan dan Kemajuan Kampung, Pertubuhan Khairat Kematian, dan sebagainya. Bak kata peribahasa Melayu, ibarat aur dengan tebing, masyarakat yang mementingkan semangat sandar-menyandar atau saling membantu dalam kehidupan.", "Tuntasnya, usaha memupuk semangat kejiranan bukan terletak pada bahu ibu bapa semata-mata malah semua pihak termasuk badan kerajaan dan bukan kerajaan, masyarakat dan media massa serta media elektronik. Jika hal ini diserahkan dibiarkan berlarutan tanpa langkah pertama diambil, semangat kejiranan akan terhapus dan sudah pasti mempengaruhi perpaduan negara. Oleh itu, semua pihak mestilah sentiasa berusaha untuk memastikan semangat kejiranan sentiasa terpelihara supaya negara kita sentiasa aman, harmoni dan sejahtera."]}, {"h": ["Sistem perparitan dalam keadaan baik", "Projek Pendalaman Sungai", "Memelihara Hutan", "Kempen kesedaran tentang isu banjir", "Penguatkuasaan undang-undang", "Penutup Karangan Cara menangani masalah banjir"], "p": ["Hujan dan banjir merupakan fenomena alam yang berlaku secara semula jadi. Manakala, masalah banjir kilat yang melanda hampir keseluruhan kawasan Klang telah mengejutkan pelbagai pihak.\u00a0Banjir kilat memang lazim di kawasan Kuala Lumpur apabila hujan lebat beberapa jam. Hal ini berlaku secara tempatan dan surut pada masa singkat. Masyarakat kita telah mengutarakan pendapat tentang faktor-faktor yang mendorong wujudnya bencana alam ini Sebenarnya, banyak\u00a0perkara yang mampu dilakukan untuk menangani masalah banjir di negara kita.", "Kerajaan seharusnya memastikan sistem perparitan dalam keadaan baik. Pihak berkuasa tempatan haruslah menjalankan pemeriksaan parit dan longkang di kawasan yang memang dianggap berisiko tinggi untuk menerima banjir. Parit-parit yang telah cetek akibat daripada bahan-bahan kumuhan hendaklah sentiasa dibersihkan. Sikap telus dalam aspek ini memastikan aliran air tidak akan terganggu atau tersumbat. Seterusnya, air tidak boleh bertakung sebegitu mudah dan air limpahan dapat dialirkan dengan baik. Sistem perparitan yang baik juga memastikan air mudah surut selepas banjir.", "Kebanyakan kejadian banjir berlaku kerana kecetekan sungai. Jika dahulu sungai mampu mengalirkan sejumlah air yang banyak dalam sesuatu masa, kini pengaliran telah berkurangan. Hal ini disebabkan proses pemendapan dan pembuangan bahan-bahan buangan. Langkah untuk menangani masalah ini ialah dengan menjalankan proses pendalaman sungai dengan mengorek semua lumpur dan kekotoran yang terdapat di sungai. Apabila proses ini dilakukan, sungai bukan sahaja menjadi dalam tetapi mampu mengalirkan jumlah air hujan dengan banyak.", "Kegiatan pembalakan di mana penerokaan di kawasan pinggir sungai boleh menyebabkan tanah terhakis dan runtuh ke sungai. Keadaan yang sama juga berlaku apabila aktiviti pembalakan yang giat dilakukan di lereng-lereng bukit. Oleh itu pemeliharaan hutan merupakan cara yang baik untuk mengatasi masalah banjir. Hutan boleh dijadikan kawasan tadahan yang mampu menyerap air hujan daripada mengalir terus ke bumi. Hutan boleh berfungsi untuk menyerap air hujan dan mengalir dengan perlahan-lahan ke anak-anak sungai. Hanya dengan ini sahaja pengurangan air hujan dapat dilakukan.", "Selain itu, kerajaan seharusnya menjalankan kempen kesedaran terhadap isu ini melalui media massa. Dalam kempen itu, pelbagai cara atau kaedah menghadapi banjir dijelaskan kepada rakyat. Pengetahuan ini mampu digunakan oleh mangsa-mangsa banjir dengan lebih bijak demi keselamatan mereka.. Kemahiran ini juga memastikan mangsa-mangsa banjir mengetahui cara-cara mendapatkan maklumat seperti kewujudan pusat-pusat bantuan banjir dan keadaan cuaca semasa. Pengetahuan ini memastikan mangsa-mangsa banjir tidak panik.", "Banjir kilat yang berlaku terutamanya di bandar disebabkan aktiviti manusia yang tidak bertanggungjawab. Masalah pembalakan haram di negara kita merupakan salah satu faktor bencana alam ini. Selain itu, pembuangan sampah dan sisa industri ke sungai dan parit juga menyebabkan masalah banjir menjadi semakin teruk. Kerajaan seharusnya menguatkuasa atau menggubal undang-undang untuk membanteras masalah pembalakan haram di negara kita. Pihak swasta dan invididu tertentu juga harus bertanggungjawab menentukan sungai sentiasa bersih dan tidak dijadikan tempat pembuangan sampah. Justeru, pihak kerajaan harus mengambil tindakan sebelum nasi menjadi bubur.", "Kesimpulannya, walaupun masalah banjir kilat sukat diatasi tetapi sikap berwaspada mampu mengurangkan impak bencana ini. Semua pihak tanpa perlu menuding jari haruslah memainkan perana mereka dalam isu ini. Rakyat seharusnya lebih bersikap proaktif dengan membuat persediaan awal mereka sendiri tanpa bergantung kepada kerajaan. Kita tidak mahu pelbagai masalah wujud selepas bencana ini surut. Peribahasa \u2018Sediakan payung sebelum hujan\u2019 boleh menjadi renungan semua."]}, {"h": ["Mengelakkan masalah obesiti", "mengurangkan risiko penyakit kronik", "menggalakkan tumbesaran badan", "Kesimpulan Karangan"], "p": ["Secara umumnya, amalan makanan seimbang merujuk kepada budaya makan yang sihat mengikut piramid makanan bagi keperluan tubuh badan. Hal ini amat penting bagi memastikan kesihatan tubuh badan pada tahap yang paling baik. Menurut pakar pemakanan, seorang manusia memerlukan makanan yang berkhasiat dan zat penting, khususnya golongan kanak-kanak dan oran tua. Sungguhpun budaya ini sering diwara-warakan di media massa, namun sambutan yang diterima agak dingin. Hal ini dikatakan demikian kerana kebanyakan ibu bapa tiada masa untuk menyediakan hidangan lantaran pulang lewat ke rumah akibat desakan kerja.", "Tambahan pula, makanan berkhasiat yang mahal menyebabkan ibu bapa berfikir dua kali untuk membelinya kerana kos sara hidup yang kian meningkat. Tidak lupa juga, kempen yang dilakukan oleh Kementerian Kesihatan tidak menyeluruh dan bermusim menyebabkan seruan ini umpama mencurah air ke daun keladi. Persoalannya, apakah kepentingan-kepentingan pemakanan seimbang kepada kesihatan masyarakat?", "Antara kepentingan makanan seimbang kepada kesihatan masyarakat ialah budaya ini dapat mengelakkan masalah obesiti yang kian kronik. Tahukah anda bahawa kanak- kanak dan remaja di Malaysia dikatakan paling obes di Asia Tenggara? Sesungguhnya, pendedahan ini bukan berita yang sedap didengar oleh telinga tetapi perlu dirisaukan oleh ibu bapa. Contohnya, makanan yang bergoreng seperti ayam goreng, kentang goreng dan roti canai perlulah dielakkan kerana mempunyai lemak yang tinggi. Makanan bersantan seperti nasi lemak, kari ayam dan gulai juga hendaklah dikurangkan walaupun kita tahu bahawa makanan ini menjadi pilihan masyarakat Malaysia. Tidak ketinggalan, minuman bergula seperti teh tarik dan minuman berkarbonat juga perlu dihindari kerana gula boleh menyumbang kepada obesiti.", "Kesannya, amalan pemakanan yang seimbang ini dapat mengurangkan kolesterol dalam tubuh. Oleh itu, impian kudus kerajaan yang ingin mewujudkan masyarakat yang sihat dapat direalisasikan. Jangan sudah terhantuk baru hendak terngadah kerana lebih baik sesal dahulu pendapatan, sesal kemudian tidak berguna.", "Selain itu, pemakanan seimbang yang mengikut piramid makanan boleh mengurangkan risiko penyakit kronik dalam kalangan masyarakat. Statistik menunjukkan bahawa seorang daripada lima orang dewasa di Malaysia menghidapi diabetes manakala penyakit jantung diisytiharkan sebagai pembunuh senyap nombor satu negara. Walaupun penyakit ini bukan disebabkan pemakanan sepenuhnya, namun budaya pemakanan yang tidak sihat juga menjadi faktor pendorong juga. Namun begitu, peribahasa Cina ada menukilkan bahawa penyakit itu berpunca daripada mulut. Misalnya, masyarakat perlulah mengurangkan kadar gula dalam minuman tetapi membanyakkan minum air kosong.", "Bukan itu sahaja, makanan bergaram seperti snek, makanan segera dan garam dalam makanan hendaklah dikurangkan kerana boleh menyebabkan hipertensi atau darah tinggi. Makanan berkolesterol seperti piza, burger dan ayam goreng juga perlu dielakkan kerana lemak tepu yang terhasil akan menyempitkan salur darah. Bukankah mengecah lebih baik daripada mengubati kerana langkah pencegahan perlu dilakukan sebelum kudis menjadi tokak? Impaknya, masyarakat dapat hidup sihat dan cerdas tanpa penyakit.", "Seterusnya, budaya makanan seimbang mengikut piramid makanan dapat menggalakkan tumbesaran badan, khususnya golongan kanak-kanak dan remaja. Umum mengetahui bahawa makanan yang berkhasiat amat penting bagi kanak-kanak dan remaja kerana pada ketika ini mereka mengalami proses tumbesaran. Seandainya kita meninjau negara yang mengalami masalah kebuluran seperti Afrika, banyak kanak-kanak yang mengalami penyakit kwashiorkor, riket, skurvi dan beri-beri kerana kekurangan nutrisi. Umpamanya, masyarakat perlulah mengambil protein seperti ayam, daging, sotong dan ketam dalam kadar yang betul demi membentuk tisu-tisu baharu dan menggantikan tisu yang rosak.", "Masyarakat juga hendaklah mengambil makanan berkalsium seperti susu, keju dan dadih untuk menguatkan struktur tulang dan gigi. Tambahan pula, bijirin seperti kacang soya, kacang hijau dan kacang merah serta sayur-sayuran dan buah-buahan hendaklah diambil kerana dapat membantu proses penghadaman. Implikasinya, masyarakat dapat mengelakkan penyakit malnutrisi seterusnya menjamin kesihatan diri kerana badan sihat, otak cerdas.", "Secara kesimpulannya, terdapat seribu satu kepentingan makanan seimbang mengikut piramid makanan seperti yang dianjurkan oleh Kementerian Kesihatan. Sehubungan dengan itu, semua pihak perlulah berganding bahu bagai aur dengan tebing dalam memikul obligasi untuk melahirkan masyarakat yang sihat. Oleh hal yang demikian, pihak sekolah perlulah mengeluarkan garis panduan yang ketat kepada pihak kantin untuk menjual makanan yang berkhasiat. Kerajaan melalui Kementerian Kesihatan Malaysia pula hendaklah melakukan pemantauan secara berkala di premis makanan dan pasar raya bagi memastikan masakan yang dijual berkhasiat dan tidak membahayakan kesihatan.", "Tindakan yang paling utama ialah ibu bapa haruslah bijak menghidangkan makanan yang berkhasiat dengan cara yang paling kreatif sejak kecil kerana melentur buluh biarlah dari rebungnya. Hal ini berpunca daripada kajian menunjukkan bahawa anak-anak kecil tidak gemar akan sayur-sayuran dan buah-buahan. Semoga dengan usaha sederap ini bagai lagu dengan irama dapat melahirkan generasi yang sihat kerana merekalah menjadi tonggak negara seperti peribahasa pemuda harapan bangsa, pemudi tiang negara. Akhir kata, tepuk tanya tanya selera kerana tanpa kesedaran dalam diri, segala usaha yang direncanakan akan menjadi angan-angan Mat Jenin."]}]